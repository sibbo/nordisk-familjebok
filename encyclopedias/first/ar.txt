page_number=3, index= - Värja, ett egentligen för stöt ämnadt och som sidogevär buret blankt vapen med lång och smal, en- eller flereggad klinga - Värjemålsed. Se Ed - Värk kallas den smärta, som åtföljer vissa sjukdomsprocesser - Värkö, en vacker, skogbevuxen ö strax ö. om Karlskrona 
 <b>Värja,</b> ett egentligen för stöt ämnadt och som sidogevär buret blankt vapen med lång och smal, en- eller flereggad klinga. Värjan användes numera oftare som befäls- och prydnadstecken (den tillhör särskildt civilstatens uniformer) än som försvars- eller anfallsvapen. Som stötvapen är värjan två- eller treeggad, som huggvapen en- eller tvåeggad. Den skiljer sig från sabeln dels genom flere eggar, dels genom den raka, nära 1 m. långa klingan. Värjan bäres vid venstra höften i en beslagen läderslida, som hänger i ett band (<i>värj-</i> l. <i>axelgehäng</i>) på högra axeln eller ock i en lifrem eller i ett vanligt koppel. – Detta vapen härstammar från medeltidens tunga svärd. Redan under 1500-talet nyttjades värja af rytteriet inom hela Europa samt ofta äfven af pikenerarna och musketörerna. Efter turkarnas, ungrarnas och polackernas framträngande utbyttes den dock småningom mot den till hugg lämpligare, mer eller mindre krökta sabeln. Vid några preussiska kyrassier-regementen finnes den ännu qvar under namnet <i>pallasch</i> (se d. o.). Pallaschen bäres i jernslida. H. W. W. 
<b>Värjemålsed.</b> Se Ed. 
<b>Värk</b> kallas den smärta, som åtföljer vissa sjukdomsprocesser. I dagligt tal nyttjas stundom ordet, ehuru oegentligt, för att beteckna den sjukliga processen sjelf. Värken härleder sig deraf att vid sjukdomsprocesser åtskilliga bildningar – tumörer, inflammationsprodukter – alstras och utöfva tryck eller tänjning på nervstammar, som förlöpa i väfnaden. Erfarenheten visar, att vid en inflammationsprocess med varbildning värken upphör, så snart varet blifvit uttömdt och spänningen i väfnaden minskad. – Man har diskuterat frågan om tillvaron af ett särskildt smärtsinne, hvars organ skulle vara tämligen utbredt inom organismen. Numera anser man emellertid, att något särskildt smärtsinne ej finnes. Sinnesförnimmelserna i allmänhet tillkommer en viss s. k. »stämning», d. v. s. en känsla af behag eller obehag. Vissa förnimmelser, t. ex. de flesta synförnimmelser, äro ej åtföljda af denna känsla. Man säger, att stämningen i detta fall är noll. Andra förnimmelser, såsom lukt-, smak- och hörselförnimmelserna, äro deremot afgjordt åtföljda af en angenäm eller en oangenäm känsla. I förra fallet säges stämningen vara positiv, i senare fallet negativ. Stämningen står i beroende af sinnesretningens intensitet. Ett svagt tryck på huden och ett svagt ljussken äro tämligen indifferenta, hvad känslan af behag eller obehag beträffar. Men förstärkes trycket eller ljusskenet i hög grad, erfar man en oangenäm känsla, hvars högsta grader vi kalla smärta. J. E. J–n. 
<b>Värkö,</b> en vacker, skogbevuxen ö straxt ö. om Karlskrona, i Östra härad, Lösens församling. Ön har sedan 1715 egts af slägten Ebbeltoft, adlad Psilanderhjelm, och innehafves f. n. af f. d. löjtnant F. B. Psilanderhjelm. På sydvestra sidan af ön ligger en djupt inträngande strandgrotta, fördelad i flere rum, hvarest finnas lemningar af stenbänkar och dyl., och vid hvars ingång porlar en aldrig sinande källa med utmärkt dricksvatten. Enligt en folksägen beboddes denna ö under vikingatiden af ert tapper och mäktig sjökonung vid namn Grim eller Ögrim, efter hvilken grottan, som sannolikt varit hans klippborg, än i dag kallas »Grims kula»; det påstås äfven, att hela ön förr burit namnet »Grimsholmen». Grim egde en utmärkt vacker, men i kärlek olycklig dotter, vid namn Tora, hvilken gaf anledning till den sjödrabbning, som straxt utanför ön utkämpades emellan Grim 
page_number=4, index= - Värkö, en vacker, skogbevuxen ö strax ö. om Karlskrona - Värmande medel. Se Upphettande medel - Värmdö (Vermdö). 1. Socken i Stockholms län - Värmdö. 2. Skeppslag i Stockholms län - Värmdö (Vermdö), den största af öarna i Stockholms skärgård - Värme, fys. 
och en okänd viking, hvilken under ett af Grims sjötåg anländt till ön och förälskat sig i Tora. Sagan om ankomsten af den okände vikingen (som i dödsstunden tillkännagaf sig heta Vidar) och den blodiga striden, i hvilken båda kämparna stupade (Vidar för Toras pil), skildras i ett stämningsfullt skaldestycke af P. G. Sparre, kalladt »Thora, eller Grimsholms saga» (1829). R. N. 
<b>Värmande medel.</b> Se Upphettande medel. 
<b>Värmdö</b> (Vermdö). 1. Socken i Stockholms län, Värmdö skeppslag. Areal 21,270 har. 4,482 innev. (1892). V. bildar med Ingarö, Bo, Djurö och Möja ett till egaren af Norrnäs säteri patronelt pastorat. Upsala stift, Roslags Östra kontrakt. – 2. Skeppslag i Stockholms län, ingår i Södra Roslags domsaga och Vaxholms fögderi samt omfattar socknarna Värmdö, Ingarö, Djurö, Möja, Bo och Vaxholms landsförsamling. Areal 43,960 har. 8,294 innev. (1892). 
<b>Värmdö</b> (Vermdö), den största af öarna i Stockholms skärgård, hörande till Uplandsdelen af Stockholms län och belägen s. om stora segelleden från Stockholm öfver Trälhafvet samt Saxar- och Grindafjärdarna, begränsas i v. af Skurusund, i s. af Lännerstasunden, södra Stäket, Baggensfjärden, Fisksundet, Kolström, Skeppdals ström, Tranaröfjärden, Strömma kanal och Brevikssund samt i ö. af Elgöfjärden. Areal omkr. 180 qvkm. Af omgifvande öar må nämnas: i v. Skarpö, Rindö, Tynningö, Lidingö, Sicklaö, i s. Ingarölandet och Fogelbrolandet, i ö. Vindö och i n. Vårholma (skildt från V. genom Lindalsundet). V. har likasom de flesta öar i Stockholmstrakten tillkommit genom uppgrundning mellan en del större och mindre holmar och skär, så att ön i sjelfva verket består af en stor mängd halföar mellan djupt inskjutande fjärdar med många förgreningar. Öns vestligaste del, mellan Skurusund i v. och Torsbyfjärd i ö., kallas Ormingelandet. Detta afdelas genom Kilsviken (från Baggensfjärden) i s. samt Kummelnäsviken i n. och den mellanliggande Sågsjön i två hälfter, af hvilka den östra genom Farstaviken och Ösbyträsk i s. skiljes från Farstalandet, som på östra sidan endast genom den smala landtungan vid Ålstäket, mellan Torsbyfjärden i n. och Grisslingefjärden i s., sammanhänger med det egentliga Värmdölandet, hvilket åter, synnerligast i norra delen, sönderflikas af en mängd vikar, bland hvilka Värmdöviken från ö. har en längd af 9 km. Största delen af landet upptages af bergs- och skogsbackar af jämförelsevis obetydlig höjd. Högsta punkten, 70 m., träffas n. ö. om Kilsviken. Med bergbackarna omvexla insjöar och dalsänkor i alla riktningar samt oftast bördiga, om än ej stora åkerfält. Jorden är i allmänhet fördelad mellan herregårdar. Den omvexlande skärgårdsnaturen, hvars fägring vid V:s stränder framträder med mildare drag än på de längre ut belägna öarna, lockar årligen tusental af Stockholms befolkning att i villorna kring de många vikarna tillbringa sommarmånaderna. Ön är delad mellan Värmdö socken (som omfattar hela det egentliga Värmdölandet och Vindön samt delar af Fogelbro-, Orminge- och Farstalandet jämte en mängd mindre öar och skär), Bo kapell (som omfattar större delen af Ormingelandet) och Ingarö kapell (som omfattar en del af Farstalandet och hela Ingarön). Vid Farstaviken, på Farstalandet, ligga Gustafsbergs porslinsfabrik och Farsta säteri, på Ormingelandet, nära Stäket, Bo och Lännersta säterier, på dess östra del Velamsund samt på V:s nordligaste halfö Siggesta och Norrnäs säterier samt det gamla Fredriksborgs fästningstorn. A. G. 
<b>Värme,</b> <i>fys.</i> Enligt nutida uppfattning består värmet i en rörelse hos kropparnas minsta delar (molekyler). Fordom antog man deremot, att värmeföreteelserna orsakades af ett särskildt ämne, »värmematerie», »värmeämne», hvaraf en varm kropp skulle ega mera än en kallare; men denna åsigt måste öfvergifvas, sedan man funnit, att värme kunde frambringas genom arbete. Så visade t. ex. Rumford, att man vid kanonborrning med slött borr kunde upphetta en större mängd vatten till ungefär 50°. En kropp kännes vid beröring varm, enligt den moderna uppfattningen, om dess molekylarrörelse är lifligare än den berörande handens; i motsatt fall kännes den kall. Ökas molekylarrörelsen hos en kropp, växer dennes temperatur; samtidigt erfordras större utrymme för molekylernas ökade rörelse, d. v. s. kroppar utvidgas vid värmetillförsel. Det enda kända undantaget från denna lag bildar vattnet, hvars minsta volym inträffar vid + 4° C. Denna utvidgning vid uppvärmning äfvensom motsvarande sammandragning vid afkylning sker, hvad fasta kroppar beträffar, med oemotståndlig kraft, d. v. s. volymförändringen måste försiggå trots hvarje yttre motstånd. Blir detta för stort, brister kroppen. Såsom exempel på denna utvidgning och dess följder må följande nämnas. Jernvägsskenor få ej skrufvas hårdt fast vid hvarandra, i annat fall slitas de isär vid inträffande köld eller böjas vid varmare väderlek. Telefontrådar lindas i närheten af fästpunkterna till en liten spiral; i stark köld händer, att denna blir för kort och tråden springer af. Man kan åter bringa i vertikal ställning murar, som af ett på dem hvilande hvalf tryckts utåt, derigenom att starka jernstänger, i ändarna försedda med muttrar, borras in genom murarna. Vid uppvärmning förlängas jernstängerna; åtdragas då muttrarna, draga jernstängerna vid afsvalningen murarna med sig. Tager man en viss mängd af ett ämne, hvilket som hälst, skulle dess volym vid gifven temperatur kunna utgöra ett mått på temperaturen, eller hvarje ämne skulle kunna användas som termometrisk substans, likvisst med det undantag att en vattentermometer skulle visa samma angifvelser mellan 0° och + 4° som å motsvarande punkter mellan 4° och + 8° samt att i allmänhet en plötslig volymförändring inträder vid öfvergång mellan olika aggregationstillstånd. Men dervid uppstår den olägenheten att termometrar af olika termometersubstanser i allmänhet ej skulle visa lika, emedan de flesta ämnens utvidgning ej är vid skilda temperaturgrader lika för samma värmetillskott, utan i 
page_number=5, index= - Värme, fys. 
regeln växer med temperaturen och detta på olika sätt för skilda ämnen. Lyckligtvis har man i gaserna, särskildt vätgasen, ämnen, som åtminstone för i vanliga fall förekommande värmegrader utvidga sig proportionelt mot värmetillskottet, och termometrar med andra substanser måste derför ock, när noggranhet erfordras, jämföras med en gastermometer. Den vanligast använda termometersubstansen är, som bekant, qvicksilfver; dess utvidgning är också ganska regelbunden mellan ungefär — 30° och + 100° C. För lägre temperaturer än — 30° användes sprittermometer eller, i nyare tid, toluoltermometer. För öfrigt må anmärkas, att utom den allmännast använda, af Celsius angifna termometerskalan, som definieras derigenom att termometern visar 0° i smältande is eller snö och + 100° i ångan af kokande vatten vid 760 mm. barometerstånd, i Tyskland ännu användes fransmannen Réaumurs skala, som vid förra tillfället visar 0°, vid det senare + 80°, samt i England och Nord-Amerika tysken Fahrenheits skala, som vid förra tillfället visar + 32°, vid det senare + 212° (se vidare Dilatation, Lufttermometer och Termometer). – Blandar man tillsammans 1 kg. vatten af 0° och 1 kg. vatten, af + 100°, blir blandningens sluttemperatur åtminstone i det närmaste lika med + 50°; det värme, som det varmare vattnet afgifvit, har dervid upptagits af det kallare. Blandas deremot 1 kg. qvicksilfver af + 100° med 1 kg. vatten af 0°, blir blandningens temperatur endast + 3°; den värmemängd, som qvicksilfret afgifvit vid en temperatursänkning af 97°, har således förmått höja temperaturen hos en lika vigt vatten med endast 3°. Man uttrycker detta derigenom att man säger, att vattnet har (ungefär) 30 gånger så stort specifikt l. egentligt värme (se d. o.) som qvicksilfver, hvarvid med en kropps specifika värme förstås den värmemängd, som förmår med 1 grad öka temperaturen hos en mass-enhet af kroppen. Till enhet för värmemängder har man numera kommit öfverens att taga hundradelen af den värmemängd, som erfordras för att höja temperaturen hos mass-enheten vatten från fryspunkten till kokpunkten; denna enhet benämnes en <i>kalori</i> eller, fullständigare, en <i>medelkalori,</i> detta sista till skilnad från den förr brukliga definitionen, som afsåg mass-enhetens af vatten uppvärmning från 0° till 1°. En liten skilnad mellan dessa båda definitioner uppstår deraf att vattnets specifika värme ej är fullt konstant, hvarför ock i vårt första exempel blandningens temperatur ej blir exakt, men väl nära, lika med 50°. För öfrigt skiljer man mellan en stor l. »kilogram-kalori» och en liten l. »gram-kalori», beroende på om till mass-enhet väljes ett kilogram eller ett gram; det senare är numera det vanligaste. Af alla fasta och flytande kroppar har vattnet det största specifika värmet; deremot finnes en gas, vätgas, som, efter vigt räknadt, har större spec. värme än vattnet, nämligen ungefär 3 gånger så stort. I vissa praktiska frågor, särskildt af meteorologisk natur, kan det åter vara af intresse att med hvarandra jämföra de värmemängder, som åtgå till att lika starkt upphetta lika <i>volymer</i> af skilda kroppar; efter volym räknadt, blir alla gasers egentliga värme många gånger mindre än 1. Samma beräkning efter volym måste ock användas, om man vill jämföra hafvets och landets olika uppvärmning genom solstrålarna eller afkylning genom utstrålning. Efter Bezolds uppskattning skulle markens spec. värme efter volym räknadt vara 0,3 till 0,6 (jfr om land- och sjöbris i art. Vind). – Genom noggranna försök, först anställda af engelsmannen Joule, sedan af många andra experimentatorer, vet man numera, att man med användande af en gifven mängd mekaniskt arbete kan alstra en gifven värmemängd. Är denna en kilogram-kalori, kallas den förbrukade arbetsmängden värmets <i>mekaniska eqvivalent</i> (se d. o.); dess värde uppgifves numera vanligen till 430 kilogrammeter. Detta, jämte utförbarheten af den omvända processen: förvandling af värme i arbete; är, strängt taget, allt hvad man <i>vet</i> om värmets natur, eller, med andra ord, man vet, att värme är en form af »energi». (Anmärkas bör dock, att förvandlingen af värme i arbete aldrig kan ske fullständigt; arbetar en maskin mellan de absoluta temperaturerna <i>T</i> och <i>T</i>2, så kan af det tillförda värmet på sin höjd bråkdelen  <i>T</i>1 ― <i>T</i>2 <i>T</i>1   omsättas i arbete. Detta är den teoretiska öfre gränsen; den hittills praktiskt förverkligade är mycket lägre. Af likhet i verkan sluter man emellertid till likhet i orsak och resonnerar på följande sätt: mekaniskt arbete omsättes i första hand i rörelse, t. ex. rotationsrörelse hos borret i Rumfords experiment; hejdas denna rörelse genom friktion, betyder detta, att massrörelsen hos borret omsättes i molekylarrörelse, d. v. s. <i>värmet är till sin natur en rörelse hos molekylerna.</i> 
Vid <i>uppvärmning af en fast kropp</i> användes det tillförda värmet till tre olika effekter: uträttande af ett inre arbete, som åtgår till att mot kohesionskrafternas verkan föröka molekylernas medelafstånd; uträttande af ett yttre arbete, bestående i öfvervinnande af ett yttre tryck, t. ex. lufttrycket; samt slutligen förökning i molekylarrörelsen, visande sig i höjd temperatur. Fortsättes uppvärmningen, kommer man till sist till en temperatur, då kroppen ej längre kan bibehålla fast form, utan börjar öfvergå till flytande: kroppen smälter. Denna temperatur, den s. k. »smältpunkten», är för hvarje homogent ämne en viss bestämd (se Smältning); deremot gifves det åtskilliga blandningar af flere ämnen, såsom vax och glas, hvilka först mjukna, innan de smälta, beroende på att de delar, af hvilka de bestå, hafva olika smältpunkt. Sedan smältningen af en homogen kropp börjat, håller temperaturen sig konstant, om blandningen af den smälta och den osmälta massan omröres, så länge smältningen försiggår; allt det tillförda värmet åtgår till det för smältningen nödiga <i>inre arbetet.</i> Det sålunda för sjelfva smältningsprocessen nödiga värmet plägar kallas kroppens latenta smältningsvärme; det återfås vid den omvända processen, då en flytande kropp 
page_number=6, index= - Värme, fys. 
öfvergår till fast. Den temperatur, vid hvilken denna öfvergång försiggår, »fryspunkten», är densamma som den fasta kroppens smältpunkt. Likvisst kunna särskilda omständigheter göra, att vätskan håller sig flytande ännu åtskilliga grader under fryspunkten, blir hvad man kallar »öfverkyld» (för vatten till omkr. – 14°, i trånga rör ända till – 20°). Sådana omständigheter äro: urkokning af vätskan, tills all luft bortgått; fullständig ro, hvarför öfverkylningen lättare försiggår i trånga rör; vätskans förekomst i fint fördeladt tillstånd, hvarför fint regn af öfverkyldt vatten kan förekomma vid en temperatur af ända till – 10°, o. s. v. För öfrigt tyckes äfven en häftig rörelse hos vätskan hindra dess frysning, så att exempelvis hafsvattnet vid stark storm blir öfverkyldt; slå vågorna öfver ett fartyg, fryser det öfverkylda vattnet, och fartyget blir öfverisadt. – Det latenta smältningsvärmet är för is 80 värmeenheter. En följd af detta isens höga smältningsvärme är, att i våra trakter temperaturen om vårarna håller sig låg, så länge marken är snötäckt och hafven äro isbelagda. Smältningsvärme erfordras äfven, när en fast kropp öfvergår till flytande genom lösning i en vätska, eller genom intim beröring med en annan fast kropp, då blandningen af båda vid den rådande temperaturen skulle vara flytande. Dervid nedsättes sålunda omgifningens, och i första hand lösningens, temperatur. Genom en dylik s. k. <i>köldblandning</i> (se d. o.) af koksalt och snö kan man sänka temperaturen till ungefär – 22°, med klorkalcium och snö till ungefär – 50°. – Det <i>yttre arbete,</i> som erfordras vid en kropps öfvergång från fast till flytande form, är för de flesta kroppar positivt, men för några negativt. De flesta kroppar intaga nämligen i flytande form större volym än i fast, och i detta fall fordras ett yttre arbete för att under smältningen undanskjuta det yttre trycket. Men några kroppar, och till dem hör isen, äro lättare i fast tillstånd än i flytande, hvarvid måste inträffa, att det yttre trycket underlättar smältningen. Vid ökadt yttre tryck smälta derför sådana kroppar redan vid lägre temperatur; likaså förhindras för dem den motsatta öfvergången från flytande form till fast genom ökadt tryck, så att äfven derigenom ett slags »öfverkylning», dock af annan art än den ofvan omnämnda, kan uppstå. Såväl smältpunkt som fryspunkt nedsättas sålunda för is (vatten) genom ökadt tryck; motsatsen inträffar för de kroppar, som utvidgas vid smältning. Nämnda förhållande ger förklaring på det fenomen att glaciererna röra sig på samma sätt som en seg massa, utan att isen brister sönder vid passerandet af smärre ojämnheter i den underliggande marken. Om isen af ofvanför belägna ismassor pressas uppför en upphöjning, ökas trycket utöfver det normala värdet, och en del af isen smälter; på andra sidan upphöjningen minskas trycket, och isen fryser till på nytt (isens s. k. »regelation»). 
Hos <i>vätskorna</i> hafva molekylerna kommit på så pass stora inbördes afstånd, att de kunna röra sig fritt omkring och förbi hvarandra, under det att dock ännu medelafståndet mellan molekylerna är ett för hvarje temperatur visst bestämdt. Vätskorna ega derför en för hvarje temperatur viss bestämd volym, hvaremot deras form uteslutande beror på det kärl, hvari de förvaras. I motsats dertill ega fasta kroppar såväl bestämd form som bestämd volym. Äfven vid vätskors uppvärmning gäller den redan omnämnda tredelningen af det tillförda värmet. Vätskornas utvidgning är i regel betydligt större än de fasta kropparnas, hvadan det yttre arbetet blir af något större betydenhet. Har en vätskemolekyl vid vätskans fria yta en tillräckligt stor hastighet vinkelrätt mot ytan uppåt, lösgör den sig från sambandet med den öfriga vätskan och går upp i gasform: vätskan »afdunstar», och denna afdunstning måste för samma vätska tydligen försiggå hastigare, ju högre vätskans temperatur är. Är rummet ofvan vätskeytan slutet, t. ex. genom lufttätt lock, kan på detta sätt en viss bestämd mängd af vätskan hålla sig i gasform eller ångform, som det också kallas, i rummet ofvan vätskeytan, så länge temperaturen är konstant. Denna mängd mätes af det tryck den bildade gasen, »ångan», förmår utöfva, och ånga, som på detta sätt i slutet rum befinner sig öfver samma kropp i vätskeform, säges vara »mättad»; dess tryck säges vara den mättade ångans maximitryck eller maximitension. Mättningen försiggår hastigare, om ingen annan gas finnes i rummet ofvan vätskeytan; men det slutliga ångtrycket blir detsamma, äfven om en gas af annat slag finnes der och genom det hinder, som den utöfvar mot ångmolekylernas fria rörelse, fördröjer utbildandet af det slutliga jämnvigtstillståndet. Höjes temperaturen, afdunstar mera vätska, tills det mot den högre temperaturen svarande maximitrycket är uppnådt; sänkes temperaturen, återgår tvärtom en del af ångan i vätskeform. Det jämnvigtstillstånd, som för hvarje temperatur uppnås, är för öfrigt hvad man kan beteckna som ett rörligt jämnvigtstillstånd: det betyder nämligen ej, att all afdunstning upphör, utan att lika många vätskemolekyler på tidsenheten passera genom vätskeytan i båda riktningarna, uppåt till ångform och nedåt, ur ångan, tillbaka till vätskeform. Äfven vissa fasta kroppar, såsom is, kamfer m. fl., kunna direkt afdunsta. Enligt det moderna äskådningssättet skulle alla fasta kroppar kunna direkt afdunsta, ehuru ångans maximitryck för de flesta är för ringa att kunna uppmätas. Ångans maximitension öfver is är en annan och något lägre än öfver öfverkyldt vatten af samma temperatur, en sak, som måste tagas i betraktande vid psykrometrisk bestämning af den mängd vattenånga (se d. o.), som atmosferen innehåller vid låg temperatur. – Uppvärmes vätska i öppet kärl, uppnår den förr eller senare den temperatur, vid hvilken den bildade ångans maximitension är lika stor som det yttre trycket. Då eller, strängt taget, vid en temperatur, som hur litet som hälst öfverstiger detta gränsvärde, besitter en inuti vätskan bildad ångblåsa tillräckligt tryck för att bibehålla sig samt stiga upp till vätskans yta och derifrån i den omgifvande luften. Ångbildningen försiggår derför i vätskans hela massa, 
page_number=7, index= - Värme, fys. 
och man säger, att vätskan kokar. Från detta ögonblick stiger ej längre vätskans temperatur; allt det tillförda värmet åtgår dels till inre arbete vid ökning af molekylernas afstånd, dels till yttre arbete, bestående i undanskjutande af det yttre trycket, så att ångan ernår sin vederbörliga volym, hvilken i vanliga fall är många gånger större än den motsvarande vätskans (för mättad vattenånga af 100° ungefär 1,600 gånger). För gifvet tryck är således en vätskas <i>kokpunkt</i> en för vätskan karakteristisk konstant; vi erinra om att 100-punkten å Celsius' termometerskala just definieras såsom vattnets kokpunkt vid ett barometerstånd af 700 mm. Likvisst kunna äfven här särskilda omständigheter fördröja processens början. Om man först kokar vatten, tills all luft gått bort, och derpå låter det svalna, kan man sedan upphetta det ända till omkr. 112°, innan kokning inträder. Denna blir då explosionsartad, emedan så mycket ånga bildas på en gång, att vattnets temperatur åter sänkes till 100°. – Det för sjelfva ångbildningen behöfliga värmet, det s. k. latenta ångbildningsvärmet, uppgår för vatten vid 100° till 534 medelkalorier; det återfås vid den omvända processen, då mass-enheten ånga öfvergår till vatten. För att smälta massenheten is af 0°, uppvärma det bildade vattnet till 100° samt derpå förvandla det till ånga af samma temperatur åtgå således i allt 80+ 100 + 534 = 714 kalorier. – Af den definition, som ofvan gifvits på kokpunkt, finner man omedelbart, att den bör vara väsentligen beroende på trycket. En vätska kommer nämligen i kokning vid en gifven temperatur, om den försättes under ett tryck, lika med dess ångas maximitryck vid ifrågavarande temperatur. Ju lägre trycket är, vid dess lägre temperatur inträder derför en gifven vätskas kokning. För vatten är sambandet mellan temperatur och ångans maximitension, eller m. a. o. mellan tryck och kokpunkt, undersökt af Regnault, såväl för låga tryck (mindre än 1 atmosfer) som för höga, ända upp till 27,5 atmosferer, motsvarande 230° temperatur (jfr Vattenånga). Undersökningarna vid höga tryck äro af betydelse för ångmaskinsläran, de vid låga tryck hufvudsakligen för meteorologien. Sjunker lufttemperaturen under det värde, som motsvarar mättningsstadiet för den i luften befintliga vattenångan, uppstår utfällning af vatten i flytande eller fast form. Vid 0° är vattenångans maximitryck 4,6 mm.; finner man en klar afton trycket af i luften befintlig vattenånga vara mindre än detta värde, förefinnes fara för nattfrost, men deremot ej om trycket nämnvärdt öfverskrider detta värde, ty den utfällda vattenångans latenta värme håller i senare fallet lufttemperaturen högre än 0°. För öfrigt har man på senare tid funnit, att äfven der vid lag en fördröjning af processen, d. v. s. vattenångans kondensering, kan ega rum, om luften är fri från dampartiklar, hvilka tjena som underlag vid utfällningen af vatten. Ångan kan således under vissa förhållanden blifva öfvfermättad. – Låter man en vätska koka under allt högre och högre tryck, minskas vätskans täthet alltmera på grund af dess utvidgning, medan deremot den bildade mättade ångans täthet växer, och man kommer derför till sist till en temperatur, den s. k. »kritiska temperaturen», vid hvilken den mättade ångans täthet är lika stor som vätskans. Dervid upphör den bestämda gränsytan mellan vätska och ånga; vätskan »flyter» i ångan. För vatten är denna kritiska temperatur 365° och motsvarande tryck, det »kritiska trycket», 200 atmosferer. För kolsyra, som i vanliga fall är gasformig, inträffar den kritiska temperaturen redan vid 31°; motsvarande kritiska tryck är 73 atmosferer. Är en kropps temperatur högre än dess kritiska temperatur, kan den existera endast i gasformigt tillstånd. Okunnighet om denna materiens egenskap har varit orsak till att man ej förr än på senare tid lyckats öfverföra de förr så kallade permanenta gaserna i vätskeform. Detta lyckades till sist ungefär samtidigt (i Dec. 1877) för L. Cailletet i Paris och R. Pictet i Genève genom användande af högt tryck och låg temperatur i förening; denna senare åstadkoms genom afdunstning (kokning) af flytande kolsyra och andra ämnen med ännu lägre kokpunkt. På sista tiden har man lyckats framställa större mängder af dessa »permanenta» gaser i flytande form, och man har dervid exempelvis funnit, att flytande qväfgas vid vanligt tryck kokar vid en temperatur af – 182° C. 
Uppvärmes ånga, som ej befinner sig öfver samma kropp i vätskeform, blir den hvad man kallar »öfverhettad», hvarmed menas endast att inom gifven volym finnes mindre mängd ånga, än vid ifrågavarande temperatur volymen kunde innehålla. Ju längre ångan på detta sätt kommer från mättningsstadiet, dess mer närmar den sig det s. k. ideella gastillståndet, som efter det s. k. kinetiska åskådningssättet skulle karakteriseras deraf att molekylerna kommit på så stora afstånd från hvarandra, att deras inbördes attraktion blifvit omärklig. De röra sig derför i rätliniga banor, tills de stöta mot hvarandra eller mot det inneslutande kärlets väggar; dessa oupphörliga stötar gifva upphof till gasens tryck. Ur detta åskådningssätt kan man teoretiskt härleda de ideella gasernas s. k. tillståndseqvation: 
<i>pv</i> = <i>RT,</i> 
der <i>p</i> betecknar gasens tryck, <i>v</i> volymen af mass-enheten, <i>R</i> en för gasen karakteristisk konstant och <i>T</i> temperaturen räknad från den s. k. absoluta nollpunkten, hvilken enligt Regnaults bestämning af gasernas utvidgningskoefficient skulle ligga vid – 273° C. Tillståndseqvationen fordrar, att för <i>T</i> = 0 äfven <i>p</i> = 0, d. v. s. gasmolekylerna i hvila. Emellertid måste dervid anmärkas, att, ehuru samma tillstånds-eqvation erhålles äfven genom kombination af de lagar, som på rent experimentel väg funnits af Boyle (och Mariotte) för sambandet mellan volym och tryck och af Gay-Lussac för gasernas utvidgning – och hvilka lagar af sina upptäckare ansågos exakta –, likväl ingen af de verkliga gaserna fullt exakt tillfredsställer denna tillståndseqvation. Detta hindrar ej, att den kan i praktiken användas för smärre ändringar af de föränderliga: tryck, temperatur och volym. 
page_number=8, index= - Värme, fys. 
Men att användningen ej kan utsträckas så långt som till absoluta nollpunkten, finner man redan deraf att hvarje verklig gas öfvergått till vätskeform, långt förrän denna temperatur är uppnådd. 
Uppvärmes ena änden af en stång, komma molekylerna på detta ställe i lifligare rörelse än i stångens öfriga delar. Men det uppvärmda skiktets molekyler afgifva en del af sin rörelse åt närmast följande skikt, detta åt det derpå följande o. s. v., ända tills ett rörligt jämnvigtstillstånd är uppnådt, sådant att ett stycke, hvilket som hälst, af stången upptager från den varmare sidan lika mycket värme, som det afgifver dels åt den kallare sidan, dels till den yttre luften. När värme på detta sätt öfvergår från en varmare del till en kallare af samma kropp, säger man, att värmet <i>fortplantas genom ledning.</i> Befinna sig två ytenheter i en kropps inre på afståndet 1 från hvarandra och är temperaturskilnaden dem emellan 1 grad, kallas den värmemängd, som genom ledning på tidsenheten går genom en sådan ytenhet, för kroppens inre <i>värmeledningskoefficient</i> eller <i>värmeledningsförmåga;</i> dervid är förutsatt, att de båda ytenheterna befinna sig långt från kroppens gränsyta. Med <i>yttre värmeledningskoefficient</i> åter plägar man beteckna den värmemängd, som på tidsenheten från en ytenhet af kroppens yta afgifves till det omgifvande mediet, om temperaturskilnaden mellan båda är 1 grad. Värmeledningsförmågan är högst olika för olika ämnen; bäst leda metallerna och bäst bland dem silfver och koppar. Metallerna komma för öfrigt i fråga om värmeledning efter hvar andra i samma ordning som i fråga om ledningsförmåga för elektricitet (se Ledningsförmåga), ja man har t. o. m. uppställt den lagen att ledningsförmågan för värme vore proportionel mot den elektriska ledningsförmågan; likvisst är denna proportionalitet endast tillnärmelsevis sann. Betydligt sämre än metallerna leda andra fasta kroppar, såsom sten, trä o. s. v. (hvarför trä ur denna synpunkt synnerligen väl egnar sig till byggnadsmaterial). Ännu sämre leda vätskorna och allra sämst gaserna. Som exempel må anföras några värden på <i>absoluta värmeledningskoefficienten,</i> hvarvid äfven observatörernas namn bifogats. Enheterna äro: för längd 1 centimeter, för tid 1 minut, för värme 1 gramkalori.  Ämne Värmeledningskoeff. Observatör Silfver 81,6  Wiedemann och Franz Koppar 60,0  » Zink 15,5  » Jern  9,8  » Vismut  1,5  » Fuktig lera  0,226 A. J. Ångström Lerblandad fuktig sand  0,205  » Is  0,312 Neumann Snö  0,030 S. A. Hjeltström Vatten  0,093 G. Lundquist Saltvatten (täthet = 1,178)  0,089  »  
Det goda skydd dubbelfönster lemna mot vinterkölden beror på det lager af stillastående luft, som befinner sig mellan dem. Likaså kan man exempelvis i timtal bibehålla kokad mat vid lämplig temperatur, om man nedsätter den i ett kärl, hvars väggar på insidan äro försedda med ett lager af bomullsvadd eller nöthår, mellan hvars porer stillastående luft samlar sig. Af samma skäl äro kläder af ylle varmare än de fastare och glattare af linne o. s. v. – Bestämningen af värmeledningsförmågan för vätskor och gaser erbjuder särskilda svårigheter till följd af ett annat sätt för värmets fortplantning, som endast hos dylika kroppar, med lätt förflyttbara molekyler, förefinnes, nämligen värmets s. k. <i>konvektion.</i> Uppvärmes ett kärl med vatten underifrån, blifva de understa lagren genom utvidgningen lättare och stiga uppåt, vanligen i kärlets midt, under det att det kallare ytlagret sjunker ned längs sidorna. En analog förklaring gäller för luftens uppstigande i våra skorstenspipor – dessa få ej vara för vida, emedan i sådant fall en nedåtgående luftström längs sidorna uppstår. Huruledes af liknande grunder väldiga cirkulationer i luftkretsen uppstå visas i art. Vind. 
Det gifves emellertid ännu ett sätt, hvarpå »energi» i form af värme (och ljus) kan fortplantas genom kroppar (och äfven genom hvad vi kalla tomrum), nämligen <i>strålning.</i> Kroppar, som genomsläppa strålande värme, kallas »diatermana», de öfriga »atermana». Skilnaden mellan båda slagens kroppar är dock endast relativ; i ytterst tunnt lager genomsläpper hvarje kropp någon del af infallande strålar, medan å andra sidan äfven den mest diatermana kropp visar sig aterman, om man af densamma kan erhålla tillräckligt tjockt lager. Den infallande strålning, som ej genomsläppes, antingen <i>reflekteras</i> vid kroppens gränsyta, regelbundet (åtminstone till största delen), om ytan är glatt, diffust, i alla möjliga riktningar, om den är ojämn, eller ock <i>absorberas,</i> d. v. s. omsättes i molekylarrörelse hos den kropp, på hvilken strålningen faller (jfr vidare Diaterman). Det finnes ett ämne, som absorberar nästan all infallande strålning, nämligen sot. För demonstrationsförsök med strålande värme kan den af M. Melloni konstruerade termostapeln lämpligen användas. Den består af flere par sammanlödda antimon- och vismutstafvar, så anordnade i ett qvadratiskt knippe, att alla lödställen med jämnt ordningsnummer äro vända ät ena sidan, alla lödställen med udda ordningsnummer åt den andra. Ändytorna sotas för att kunna upptaga alla slags strålar. Sättas stapelns fria ändar (poler) i förbindelse med en galvanometer, devieras dess nål genom den uppstående termo-elektriska strömmen, om stapelns ena ändyta utsättes för bestrålning från någon värmekälla. Som sådan kan exempelvis användas en s. k. Leslies kub, en metallkub, som innehåller varmt vatten, vanligen med en sida sotad. Låter man strålningen från kuben, innan den når stapeln, gå genom hålet i en skärm, visar sig ingen ändring i galvanometerns utslag, vare sig kubens sida står vinkelrätt mot strålningsriktningen eller med denna bildar en sned vinkel. Detta visar, att en 
page_number=9, index= - Värme, fys. - Värmeabsorption. Se Absorption 4 och Värme, sp. 12 - Värme-elektricitet. Se Termo-elektricitet - Värme-enhet. Se Termokemi och Värme - Värme-eqvatorn. Se Vind - Värme-eqvivalent, värmets mekaniska eqvivalent, fys. Se Mekanisk eqvivalent och Värme, sp. 6 - Värmefärg. Se Diaterman - Värmegrad. Se Temperatur 1 - Värmekapacitet. Se Egentligt värme - Värmeledare. Se Ledare 1 c) 
ytenhets utstrålning i en viss riktning är proportionel mot cosinus för den vinkel denna riktning bildar med ytans normal, ty den del af kubens sida, som sänder strålar genom skärmens hål, växer proportionell mot cosinus för denna vinkel. På samma sätt kan man, genom att vrida på termostapeln och öfvertyga sig om att utslaget äfven dervid förblir oförändradt, visa, att den af en ytenhet uppfångade (absorberade) strålningen är proportionel mot cosinus för infallsvinkeln, den vinkel, som det infallande strålknippet bildar med normalen till gränsyta. Vidare kan man genom ett enkelt experiment ådagalägga, att den strålning, som från en punkt når fram till en annan, är omvändt proportionel mot qvadraten på punkternas afstånd. Detta följer äfven deraf att den strålningsenergi, som från en punkt åt alla håll utsändes, spridts öfver ytan af en sfer med radien <i>r,</i> när den nått fram till punkter på afståndet <i>r</i> från strålningens centrum. Men ytan af en sfer är proportionel mot qvadraten på sferens radie. Vidare blir den uppmätta strålningen beroende på den strålande ytans natur: olika ämnen hafva, som man säger, olika <i>utstrålningsförmåga</i> (se d. o.). Sotet, som har den största absorptionsförmågan, har också den största utstrålnings- l. emissionsförmågan. Utbyter man sotet på termostapelns ändyta mot andra ämnen, visa dessa en dess större absorptionsförmåga, ju större deras emissionsförmåga är, åtminstone för strålning af samma slag: emissionsförmågan och absorptionsförmågan för strålar af samma slag äro med hvarandra proportionella, eller: ett ämne kan utsända samma slags strålar, som det kan absorbera. För öfrigt bero dessa qvantiteter ej blott på det ämne, hvaraf ytorna förfärdigas, utan ock på ytans grad af polityr: ju glattare ytan är, dess större del af den infallande strålningen reflekteras, alltså dess mindre återstår att absorbera. Likaså utstrålar en glatt yta mindre än en skroflig, på grund af reflektion inåt. – Ljus är i grunden ej annat än ett slag af strålande värme; faller en ljusstråle på en absorberande yta, inträder med nödvändighet uppvärmning. Men begreppet strålande värme är allmännare, emedan en uppmätning af den af en sotad yta absorberade strålningen direkt gifver ett mått på den strålade energien, under det att en uppmätning af ljusstyrkan blir beroende på vårt ögas förmåga af ljusintryck. Nu upphör ögats ljusförnimmelse åt röda sidan af spektrum, således för växande våglängd hos svängningarna för jämförelsevis kort våglängd, ungefär 0,0006 mm., under det att den strålande energien för ungefär samma våglängd är som starkast och sträcker sig långt utom det synliga spektrum, med känsliga apparater förnimbar ännu vid en öfver 5 gånger större våglängd. Ömvändningen af satsen att med ljusstrålar samtidigt värmestrålning uppträder gäller derför ingalunda. Men väl följer af identiteten af ljus och värmestrålar inom det synliga området, att de lagar, som funnits för ljusstrålar, omedelbart kunna tillämpas på värmestrålning, och denna slutsats är af erfarenheten till fullo bekräftad. Detta är fallet med lagarna för reflexion och refraktion. Vidare blifva värmestrålar lika väl som ljus dubbelt brutna och polariserade vid gång genom diatermana kristaller, tillhörande annat kristallsystem än det reguliera; värmestrålar interferera på samma sätt som ljusstrålar o. s. v. – Vigtiga undersökningar öfver strålande värme äro under de senare åren utförda af amerikanen Langley samt af Knut Ångström med tillhjelp af det känsligaste mätinstrument för sådant ändamål man för närvarande eger, nämligen <i>bolometern.</i> Denna består vanligen af ett gitter af i sicksack gående smala stanniolstrimmor, hvilkas ena sida öfverdrages med sot. Bolometern insättes i en gren af en Wheatstones brygga (se d. o.), och motståndet i de öfriga grenarna afpassas så, att ingen ström går genom bryggan, när bolometern ej är bestrålad. Utsättes den sotade ytan för strålning från någon värmekälla, ändras stanniolgittrets motstånd, och genom bryggan går en ström, hvars intensitet inom vissa gränser är proportionel mot strålningen. – Hvarje kropp, hvars temperatur är högre än dess omgifnings, bildar i förhållande till denna en värmekälla, från hvilken värme strålar till omgifningen. Tänker man sig flere kroppar af olika temperatur befintliga inom ett för värme ogenomträngligt hylle, fortgår värmestrålning dem emellan, ända tills temperaturen öfverallt är densamma. Sedan kan temperaturen ej mer ändras, emedan hvarje kropp genom strålning från de öfriga mottager lika mycket värme på tidsenheten, som den genom utstrålning åter förlorar. Den för oss ojämförligt vigtigaste värmekällan är solen, så mycket mer som solstrålningen utgör ett nödvändigt vilkor för utvecklingen af växtlifvet på vår jord, och vi sålunda i sista hand hafva solen att tacka äfven för bränslet till de vigtigaste konstgjorda värmekällorna. Många försök hafva blifvit gjorda att bestämma den värmemängd, som af solen utstrålas, men svårigheterna dervidlag äro stora; den största beror derpå att solstrålarna, innan de nå fram till oss, måste passera genom ett luftlager, hvari de delvis absorberas. För närvarande torde man kunna påstå, att den värmemängd, som på grund af solstrålningen vid atmosferens öfre gräns på en minut passerar genom en qvadratcentimeters yta, uppgår till minst tre gramkalorier. Hela den värmemängd, som af solen utstrålas, skulle enligt denna uppgift vara i stånd att på omkr. 10 minuter smälta ett ursprungligen fruset vattenklot af jordens volym. – Om menniskans kroppsvärme och dess mätande se Termometri. E. S. 
<b>Värmeabsorption.</b> Se Absorption 4 och Värme, sp. 12. 
<b>Värme-elektricitet.</b> Se Termo-elektricitet. 
<b>Värme-enhet.</b> Se Termokemi och Värme. 
<b>Värme-eqvatorn.</b> Se Vind. 
<b>Värme-eqvivalent,</b> värmets mekaniska eqvivalent, <i>fys.</i> Se Mekanisk eqvivalent och Värme, sp. 6. 
<b>Värmefärg.</b> Se Diaterman. 
<b>Värmegrad.</b> Se Temperatur 1. 
<b>Värmekapacitet.</b> Se Egentligt värme. 
<b>Värmeledare.</b> Se Ledare 1 c). 
page_number=10, index= - Värmeledning ... 
 <b>Värmeledning.</b> 1. Värmets fortplantning genom ledning. Se Värme, sp. 11. – 2. En anordning för byggnaders uppvärmning. Se Uppvärmning. 
<b>Värmeledningsförmåga.</b> Se Värme, sp. 11. 
<b>Värmelen,</b> insjö i Värmland på gränsen af Jösse, Gillbergs och Grums härad. Sjön, som är öfver 20 km. lång i n. och s., men föga öfver 5 km. bred, har en nordlig och en nordvestlig förgrening och fortsättes åt s. ö. genom sjön Lången och åt s. v., nedanför sundet vid Värmskogs kyrka, genom den smala, omkr. 15 km. långa Lilla Värmelen, som genom en kort å, Borgviksån, mynnar ut i Borgviksfjärden, hvilken fortsättes af Vänerns vik Grumsfjärden (denna har äfven, genom Malsjöelfven, direkt tillflöde från den ofvannämnda sjön Lången). Nordvestra stambanan går öfver nordligaste delen af Värmelen. Sjöns areal utgör 77 qvkm., dess höjd öfver hafvet 52 m. Den mottager afloppet från ett flertal mindre sjöar: i ö. Emsen, Sävelen och Rinnen, i n. Mangen och Fånsjön, i v. Rommen, Näskärn och Magern. 
<b>Värmemängd.</b> Se Värme, sp. 5. 
<b>Värmemätning.</b> Se Pyrometer, Temperatur 1, Termometer, Termometri. 
<b>Värmespektrum.</b> Se Värme, sp. 13. 
<b>Värmestrålning.</b> Se Utstrålningsförmåga och Värme, sp. 12. 
<b>Värmeteorien,</b> mekaniska. Se Mekaniska värmeteorien och Värme. 
<b>Värmetoning,</b> <i>fys.</i>, <i>kem.</i>, kallas den värmemängd, som utvecklas vid kemisk reaktion mellan eqvivalenta mängder, om dessa valts så, att en gram-molekyl uppstår. Med en gram-molekyl menas ett antal gram af ett ämne lika med ämnets molekylarvigt. Om t. ex. 2 gr. väte förenas med 16 gr. syre till 2 + 16 = 18 gr. vatten, d. v. s. en gram-molekyl vatten, så har man funnit, att värmetoningen, eller det dervid utvecklade värmet, är 68,3 kilogramkalorier (se Värme). Detta plägar i formel uttryckas sålunda: 
 (H2, O) = 68,3 kilogramkalorier. 
I allmänhet är värmetoningen vid bildning af sammansatta ämnen positiv (d. v. s. värme utvecklas), när en kemisk förening bildas, och blir då lika stor, men negativ (d. v. s. värme absorberas), när samma förening sönderdelas. En sådan kemisk förening kallas exotermisk. Vid några föreningar inträffar motsatsen: dessa kallas endotermiska. E. S. 
<b>Värmevågor.</b> Se Värme, sp. 13. 
<b>Värmland</b> (Vermland), landskap i Svealand, är, frånsedt Lurö skärgård, beläget mellan 58° 53′ (sydligaste udden af Värmlandsnäs) och 61° 3′ n. br. samt 6° 22′ och 3° 17′ v. lgd från Stockholms observatorium. I n. ö. gränsar det till Dalarna, i ö. till Vestmanland och Nerike, i s. till Vestergötland, Vänern och Dal samt i v. till Norge. Arealen utgör 18,200 qvkm. land och 1,867 qvkm. vatten, tillsammans 20,067 qvkm., hvaraf 19,323 qvkm. bilda Värmlands län (förr äfven kalladt Karlstads län) och 744 qvkm. ingå i Örebro län. Till land äro här räknade öar och holmar i Vänern, sammanlagdt 60 qvkm., i hvilka Hammarön ingår med 45 qvkm. Landskapsgränsen är här antagen såsom sammanfallande med V:s länsgräns mot Kopparbergs och Elfsborgs län, hvilket dock ej alldeles är förhållandet. – Från det bergland, Kölen, som framgår på gränsen mellan Sverige och Norge, utgå n. om landskapet tvänne förgreningar, som omsluta det, och af hvilka den vestra, som äfven stundom kallas Kölen, skiljer landskapets vattendrag från Glommens, och den östra, som benämnes Dalfjället, är vattendelare mot Vesterdalelfvens m. fl. vattendrag. Från dessa höjdsträckningar utgå äfven andra förgreningar, som skilja landskapets många och ganska betydande vattendrag från hvarandra. I den nordligaste delen af V. har bergplatån en höjd af 600–700 m. ö. h., men dess förgreningar sänka sig alltmer, så att de ofvan de sjöar och vattensamlingar, som ligga i krets omkring Vänern, och 50–80 km. från nämnda insjö hafva en höjd af blott 300–350 m. Dock uppstiger ett och annat berg något högre, såsom i v. till 407 m. och i ö. till 476 m. Äfven Vänern är nästan delad i tvänne delar af en af dessa förgreningar, som fortsätter genom det i Vänern nedskjutande Värmlandsnäs och der utanför liggande Lurö skärgård samt mötes inom Vestergötland af Kållandsö och Kållandslandet. Frånsedt några mindre betydande källgrenar, som gå till Glommen eller Dalelfven, utmynna landskapets alla vattendrag i Vänern. Då dessa vattendrag och dertill hörande sjöar äro till allra största delen i detta arbete beskrifna i särskilda artiklar, uppräknas de här endast korteligen. Räknadt från v. till ö. och med angifvande af sjöarnas höjd öfver Vänern (44 m. ö. h.) och de störres ytinnehåll inom landskapet äro de: Upperudselfven med sjöarna Foxen (57 m.) och del af Stora Le (57 m.; sammanlagd areal 39 qvkm.), Östra Silen (58 m.; 30 qvkm.), Vestra Silen (52 m., 25 qvkm.), Lelången (49 m.; 21 qvkm.); Byelfven med Stora Gla (75 m.; 30 qvkm.), Glafsfjorden (1 m.; 111 km.); Borgviks- och Malsjöelfvarna, som till Grumsfjorden af Vänern afleda vatten från sjön Värmelen (8 m.; 77 qvkm.); Norselfven med Frykensjöarna (18 m.; 137 qvkm.) och Rottnen (38 m.); Klarelfven med Visten (20 m.); de tre mindre betydande vattendragen Alsterselfven, Varnan och Visnumsån; samt längst i ö. Svartelfven l. Letelfven med sjöarna Möckeln (46 m.) och Skagern (25 m.; 39 qvkm.). – Jordmånen i dessa elfvars dalgångar är tämligen olika. Det vestligaste områdets (hufvudsakligen Nordmarks härad) dalbottnar och lägre sluttningar bestå i allmänhet af sandmylla och sandblandad lermylla. Byelfvens område, till det mesta omfattande Jösse och Gillbergs härad, har en särdeles god jordmån af lermylla; n. om Värmelen är jordmånen sandblandad, men öfvergår alltmer mot s. (Gillbergs och Grums härad) till lermylla. Äfven vid Norselfvens öfre del (inom såväl Fryksdals som Elfdals härad) består marken mest af sandjord, omkring Frykensjöarna af lerjord, som i områdets sydligaste del (Grums härad) är af utmärkt godhet. Klarelfvens dalgång (ej blott Elfdals härad utan äfven de sydligare belägna) är 
page_number=11, index= - Värmeledning ... 
ganska mager, såsom bestående till största delen af lätt sandjord. I ö. (Fernebo härad) är marken i denna bergiga del af landskapet stenig och svårbruten, men egentligen icke dålig. Den odlade jorden är att söka efter vattendragen och de större sjöarna samt vid Vänern, hvars stränder dock flerestädes äro sumpiga. I öfrigt är landskapet vidsträckt skogsland, i synnerhet i v. och n., på berg-, grus- och sandbotten med mossar här och hvar. – Statistiska uppgifter rörande näringsgrenarna samt uppgifter om landets indelning i judicielt, ecklesiastikt, administrativt m. fl. afseenden lemnas i art. Värmlands län. 
Berggrunden inom V. utgöres af till urformationen hörande bergarter, hufvudsakligen gneiser af flere slag, samt af de massformiga bergarterna granit och hyperit. Jerngneis, till färgen röd, och en grå, randig gneis upptaga största arealen från Vänern i s. genom hela provinsen norrut till dess norra spets och i v. stötande till norska gränsen. Granitartad är gneisen inom ett område i sydvestra V. mellan Seffle och Glafva. Hälleflintgneis och glimmerskiffer förekomma på spridda ställen med mindre vidsträckt utbredning, såsom från sjön Rottnen åt n. v. till norska gränsen, vid Glafva och derifrån söderut till Svaneholm, derjämte inom provinsens östra del i trakten v. om Rämen samt kring Nordmarken, Långban, Persberg och Kroppa. Vid Glafva brytes glimmerskiffern och förarbetas till takskiffer. Porfyrartad hälleflinta, porfyroid, förekommer inom ett fält ö. om Ny kyrka, och af urlerskifter åtföljd af mörk hälleflinta inskjuter öfver gränsen ö. om Persberg och Långban en del af det bekanta inom Örebro län belägna Grythytteområdet af dessa bergarter. Vid Malsjö och Gullsjö inom Grums socken v. om Karlstad finnas lager af kristallinisk kalksten i gneisen; den vid förstnämnda ställe förekommande har hvit och blåhvit färg, är i plattor nästan halfgenomlysande och torde ganska väl lämpa sig för användande som marmor till arkitektoniska och prydnadsändamål. Större äro de i hälleflintgneis liggande kalkstensförekomsterna vid Persberg, Nordmarken och Långban. Granit, merendels tämligen grofkornig, uppträder inom ett mindre område v. om Seffle, på några platser ö. om sjön Foxen samt upptager en stor del af östra V. längs länsgränsen, likväl här och der afbruten af förut nämnda skiffriga bergarter. Den bergart, som genom sina yttre former i hög grad bidrager till V:s med rätta prisade naturskönhet, är hyperiten, hvilken i talrika, skarpt begränsade, ganska höga och vanligen skogklädda berg träffas inom mellersta V:s eljest enformiga jerngneisområde ända från Kristinehamnstrakten till provinsens nordspets. Af jernmalm eger V. rikliga tillgångar, hvilka tillgodogöras vid de bekanta Persbergs, Nordmarks, Tabergs och Långbans grufvor. De sistnämnda äro berömda för förekomsten af en mängd sällsynta mineral. Värmlands jordarter äro desamma som mellersta Sveriges öfriga provinsers, nämligen krosstensgrus, rullstensgrus och sand, hvilka i V. intaga den största ytvidden, samt inom landets lägre belägna delar äfven leror, bland hvilka också den marina s. k. hvarfviga leran. Dessutom finnes torf i ymnighet. 
V., nästan öfverallt rikt på sjöar och vattendrag, med skog och berg i vestra delen, bergkullar och leende dalar i ö. samt breda fält och skogklädda höjder i s., gör med rätta anspråk på att räknas till våra vackraste landskap, och torde landskapets naturskönaste trakter finnas i nordligaste delen af Nordmarks härad, omkring Glafsfjorden och i Fryksdalen. Befolkningen har det goda vitsordet om sig, att den är fridsam, allvarlig, arbetsam och redlig. Om emigrationen från landskapet se Värmlands län. Värmländingens vana och duglighet vid skogsafverkning och timmerflottning förskaffa honom lätt arbetsför tjenst å andra orter; i synnerhet i Dalarna och Norrland träffas ofta arbetare från detta landskap, mest från Elfdals och Fryksdals härad. Den befolkning af <i>finsk</i> nationalitet och med finskt språk, som från äldre tider, åtminstone från 1500-talets senare del, funnits i V., i synnerhet i gränstrakterna mot Dalarna och Norge, har numera, i synnerhet hvad språket beträffar, så uppgått i den svenska befolkningen, att finnarnas antal icke kan till siffran angifvas. För 10–20 år sedan talades finska språket i vissa hem, och åtskilliga äldre personer funnos, som icke kunde tala svenska, men numera tala de alla svenska språket, och finska seder och finska byggnader utbytas mot svenska. Dock tyckes Nyskoga socken, med omkr. 700 innev., ännu hafva den relativt mest rena och oblandade finska befolkning, hvaraf återstod finnes äfven i Norra och Södra Finnskoga socknar, i Hvitsand, Östmark och Lekvattnet, således inom den del af Elfdals härad, som gränsar till Norge, och inom nordligare delen af Fryksdals härad. När V:s finnar uppgifvas ännu till 3,000 och deröfver, omfattar detta tal samtliga de ättlingar från finnar, som i mer eller mindre mån hänga fast vid finska seder och bruk. (Om finnarna i V. se und. komitébetänkande af d. 30 Aug. 1825, landsh. Widmarks meddelanden i femårsberättelsen för Värmlands län 1881–85 och P. Nordmann: »Finnarne i mellersta Sverige», Helsingf. 1888. Seminarieadjunkten A. Segerstedt har gjort och till Helsingfors univeritet donerat en etnografisk materialsamling ang. de svenske finnarna. Jfr art. Gottlund, K. A.) – Vid 1892 års slut uppgick hela folkmängden i landskapet till 265,474 personer, hvaraf 14,113 tillhörde Örebro län. Landskapets vapen är i guldfält en svart örn med röd tunga. 
V:s folkmål hör till den medelsvenska gruppen, om ock onekligt är, att å ena sidan språket i provinsens nordligaste del (norra Elfdalen) visar åtskilliga öfverensstämmelser med den derstädes omedelbart angränsande nordsvenska gruppen, å andra sidan socknarna utefter norska gränsen särskildt i fråga om ordförrådet hafva åtskilligt gemensamt med Norge. I likhet med de flesta andra medelsvenska mål har alltså värmländskan tungspets-<i>r</i> (uteslutande, liksom i öfriga Svealands mål) och »tjockt» <i>l</i> (jämte alveolart), förlorar slutljudande kort <i>n</i>- 
page_number=12, index= - Värmeledning ... 
och <i>t</i>-ljud efter vokal (t. ex. <i>inna</i>, »innan», <i>gata</i>, »gatan»; <i>möcke</i>, »mycket», <i>take</i>, »taket», <i>måle</i>, »målat») och saknar preteritimärke i verb af typen <i>feske</i>, »fiska»: <i>feske</i>, »fiskade». Såsom specielt karakteristiskt för värmländskan torde följande företrädesvis böra framhållas. Alla svagtoniga slutljudande vokaler hafva sammanfallit i ett orent <i>e</i>-ljud, som i fryksdalskan och elfdalskan t. o. m. sjelf bortfaller, efterlemnande spår af sin forna tillvaro i den sammansatta accent (»cirkumflex») som i ty fall uppträder hos föregående stafvelse, t. ex. <i>gate</i>, <i>gât</i>, »gata», <i>nie</i>, <i>nî</i>, »nio», <i>tjuge</i>, <i>tjûg</i>, »tjugu». Kort och långt <i>u</i>-ljud äro qvalitativt lika, så att t. ex. orden <i>gull</i> och <i>gul</i> hafva båda det <i>u</i>-ljud (i det ena ordet kort, i det andra långt), som i riksspråket tillkommer blott det senare ordet; <i>tje</i>-ljudet är (utom i provinsens allra nordligaste del) en ren frikativa utan något begynnande explosivt element (såsom i riksspråket och de flesta svenska dialekter); <i>r</i> + <i>d</i>, <i>r</i> + <i>n</i>, <i>r</i> + <i>s</i>, <i>r</i> + <i>t</i> ger liksom tjockt <i>l</i> + <i>d</i>, <i>l</i> + <i>n</i>, <i>l</i> + <i>s</i>, <i>l</i> + <i>t</i> upphof åt kakuminala ljud, så att t. ex. <i>körd</i> och <i>köld</i>, <i>garn</i> och <i>aln</i>, <i>fars</i> och <i>mals</i>, <i>svart</i> och <i>svalt</i> hafva samma slutljud; <i>sje</i>-ljudet är kakuminalt och identiskt med det nyssnämnda af <i>ls</i> och <i>rs</i> uppkomna, så att t. ex. uddljudet i <i>skinn</i> och <i>sju</i> är qvalitativt lika med midljudet i <i>gulsott</i> och slutljudet i <i>Lars</i>. Alla maskulina och feminina ord ändas i pluralens obestämda form på <i>-er</i>, i bestämda formen på <i>-ane</i> (i sydvestra Värmland), <i>-ene</i> (i Arvikatrakten), <i>-än</i> (i mellersta och norra Värmland) eller <i>-era</i> (i sydöstra Värmland, d. v. s. Karlstad–Filipstad–Kristinehamn-trakten). Adjektivändelsen <i>-ig</i> (<i>-ug</i>) är ersatt af <i>-en</i> (<i>-un</i>), t. ex. <i>falen</i>, »farlig» (<i>backun</i>, »backig»). – Värmländskan eger en ganska rik och från innehållets synpunkt värdefull literatur, förnämligast från senare hälften af 1800-talet. Främst i literärt (om också ej i språkligt) afseende stå [F. A. Dahlgrens] »Viser på varmlanske tongmåle deckta åtta Fredrek på Rannsätt» i tre häften (samlad upplaga 1886), väsentligen på Ransäters (i nedre Klarelfsdalen) dialekt. Literärt sedt mycket utmärkta (och dessutom i språkligt afseende fullt tillfredsställande) äro äfven de sagor på fryksdalsmål, som af G. Djurklou under kraftig medverkan af riksdagsmannen J. Magnusson publicerats i »Sagor och äfventyr» (1883). Rätt goda äro äfven de af T. Svartengren under titeln »Nô hôrt frå varmlanske skogsbygda» (1887) meddelade bitarna på Brunskogs (öster om Arvika) dialekt. Öfriga literaturalster äro, åtminstone från innehållets synpunkt, mindre betydande. Med strängt fonetisk beteckning äro några gåtor, besvärjelseformler, ordstäf och ordspråk från Fryksdalen utgifna af Ad. Noreen i tidskriften De svenska landsmålen II, s. V–X (1882). – Grammatiskt och lexikaliskt har värmländskan behandlats förnämligast af Ad. Noreen i »Fryksdalsmålets ljudlära» (1877), »Ordbok öfver fryksdalsmålet samt en ordlista från Värmlands Älfdal» (1878; jfr J. Magnussons »Tillägg till Ad. Noreens Ordbok öfver fryksdalsmålet» i De svenska landsmålen II, h. 2 (1880) och »Dalbymålets ljud- och böjningslära» (1879, i De svenska landsmålen I). 
<i>Historia.</i> Värmland (<i>Vaermeland</i>) har sitt namn efter inbyggarna, värmerna, och fick sin kolonisation hufvudsakligen från Vestergötland. Sagorna tala om Olof »Trätälja» såsom den der först bröt bygd i V. Antagligen var det laxfisket i forsarna, som lockade till bosättning. Ehuru odlingen förmodligen var ganska gammal, fick den under medeltiden ingen större utsträckning. På de bördiga stränderna, i synnerhet på Näset, utmed Vänern, Glafsfjorden, Frykensjöarna och Klar- (förr Tingvalla- l. Ullerörs-)elfven, funnos spridda bygder; den östra delen bestod af ofantliga skogar, men der drefs något bergsbruk (Värmlandsbergs, i senare tider kalladt Filipstads, bergslag privilegierades af Erik af Pommern). I <i>judicielt</i> afseende framträdde V. som ett helt för sig, en lagsaga, med säkerhet i slutet af 1100-talet. Lagsagan, hvars utsträckning betecknades med uttrycket »från Amn (Gullspång) till Eda skog», omfattade ungefär det nuv. V., med undantag af Nordmarks härad, som först i midten af 1500-talet förenades med V. I slutet af 1200-talet synes V. hafva egt en särskild lag; denna är nu förlorad, men enligt bevarade, ännu under konung Kristofers tid (1440-talet) åberopade lagrum tyckes den hafva varit identisk med vestgötalagen. På grund af lagsagans obetydlighet deltog lagmannen ej i konungavalet. Ej häller gick konungens eriksgata genom V., utan han aflade i Skara ed inför »alla vestgöter och värmar». Landstinget hölls på Lagberget å Tingvallaön – landets förnämsta ort – Petri och Pauli dag (d. 29 Juni), och i sammanhang dermed var marknad (»Persmässan»). Häradsindelningen var under medeltiden och långt in i nyare tider ej stadgad. Ännu in på 1600-talet funnos inga häradshöfdingar i V., utan lagmannen eller hans underlagman skipade dom både i tingslagen och å landstinget, hvarigenom han kom att intaga en ställning midt emellan lagman och häradshöfding. Men 1668 delades landet i 2, 1743 i 3, sedermera i ännu flere härads-jurisdiktioner (se Värmlands län), hvarjämte Värmlandsbergs (Fernebo l. Filipstads) bergslag sedan 1630-talet hörde till ett bergmästaredöme. I <i>ecklesiastikt</i> afseende hörde V. till Skara stift till 1580, då hertig Karl afskilde V. samt Vadsbo och Valla härad af Vestergötland under en superintendent i Mariestad, som 1646 flyttades till Karlstad (se vidare Karlstads stift). I <i>administrativt</i> afseende styrdes V. under den senare medeltiden af fogdar eller höfvitsmän, som residerade på Edsholms slott (i Eds socken): tidtals lydde den östra delen under höfvitsmannen på Agneholm (på en holme i Gullspångselfven). Efter slottens förstöring under Engelbrekts resning var landet deladt i två »sysslor»: Vestersysslet (Näs, Gillbergs och Jösse härad samt Nordmark, under senare delen af 1500-talet äfven Elfdalen och Fryksdalen) och Östersysslet (det öfriga V.). Jämte Södermanland och Nerike utgjorde V. sedan 1568 hertig Karls (sedermera konung Karl IX:s) hertigdöme och 1611–22 hans son Karl Filips. (Titeln »hertig af V.» föres af nuv. kronprinsen Gustaf, sedan 1858.) Hertig Karls förvaltning bildar epok i 
page_number=13, index= - Värmeledning ... 
V:s historia: en mängd nya hemman och torp upptogs, delvis genom öfverflyttade finnar. Bergshandteringen uppmuntrades och städer anlades, nämligen Karlstad (1584), der en skola inrättades, samt Filipstad (1611), som anlades för bergslagens räkning. Sedan hertigdömet med Karl Filips död hemfallit till kronan, styrdes V. och Nerike af en ståthållare, och 1634–1779 bildade Nerike och V. ett län under landshöfdingen i Örebro, med undantag af tiden 1639–54, då V. (på två härad när) jämte Dal hade egen landshöfding, i Karlstad. Sedan 1779 har V. (utom Karlskoga bergslag, som stannade under Örebro län) utgjort ett eget län: Karlstads l. Värmlands län. Under Sveriges ofta återkommande krig med Danmark och Norge såväl under medeltiden som i nyare tiden blefvo V:s gränstrakter förhärjade och odlingen hejdad, men i senare fredliga tider har denna liksom befolkningen betydligt ökats. Under konung Albrekts regering i Sverige (1364–89) var V. skildt från den öfriga delen af riket och höll sig, liksom Dal och en del af Vestergötland, till den i Norge regerande konung Håkan Magnusson. – Jfr bl. a. Erik Fernow (född i Filipstad d. 4 Mars 1735, brukspredikant vid Karlsdal 1776–77, sedermera adjunkt och nådårspredikant på flere ställen i stiftet, död i Kristinehamn d. 5 Febr. 1791): »Beskrifning öfwer Wärmeland» (1773–79), J. Hammarin: »Carlstads stifts herdaminne» (3 dlr, 1846–49), Fr. Westling: »Hertig Karls furstendöme» (1883), C. G. Styffe: »Skandinavien under unionstiden» (2:dra uppl. 1880), och landshöfdingens i Värmlands län femårsberättelser. K. S. E. E. Ad. N–n. 
<b>Värmlands fältjägarekår</b> (n:r 26) uppsattes år 1788 under namnet Värmlands fältjägarebataljon till en styrka af 600 man och till försvar af gränsen mot Norge. Styrkan minskades 1792 till 300 man, och bataljonen ställdes under chefen för Nerikes och Värmlands regemente. År 1812 uppsattes en ny bataljon om 300 man och förenades med den förra till Värmlands fältjägareregemente. År 1875 minskades nummerstyrkan till 500 man, med bibehållande af indelningen i 6 kompanier, och namnet ändrades till det nuvarande. Manskapet är värfvadt, men tjenstledigt mellan de årliga vapenöfningarna. Kårens verkliga styrka uppgår till 29 officerare, 30 underofficerare och spel med underofficers värdighet, 9 civilmilitärer och 425 man i nummer, hvilken styrka enligt 1892 års organisationsplan skall minskas till 18 officerare, 27 underofficerare och spel med underofficers grad, 8 civilmilitärer samt 400 man i nummer. Dess chefsstation är Karlstad och mötesplats Trossnäs fält, vid Norselfven och nära Edsvalla jernvägsstation. C. O. N. 
<b>Värmlands län</b> omfattar hela Värmland med undantag af den till Örebro län hörande Karlskoga bergslag och är beläget mellan 58° 46′ (sydligast i Lurö skärgård) och 61° 3′ n. br. samt 6° 22′ och 3° 35′ v. lgd från Stockholms observatorium. Länets största längd, n.–s., är 250 km. och största bredd, ö.–v., 150 km. Ytinnehållet är 19,323 qvkm., deraf 17,550 qvkm. land och 1,773 qvkm. vatten. Till land äro här räknade öar och holmar i Vänern, 60 qvkm. I vattnets areal är icke inräknad länets andel af sjön Vänern, i hvilken för öfrigt gränsen mellan de här sammanstötande tre länen icke är bestämd. Folkmängden vid 1892 års slut utgjorde 251,361 personer (121,348 mankön, 130,013 qvinkön), deraf 233,308 å landsbygden och 18,053 i städerna. Folkmängdstätheten var sålunda 14 personer på 1 qvkm. land. I afseende på folkmängden intager detta län, som har 5,23 proc. af rikets befolkning, det 6:te rummet och i afseende på folkmängdstätheten det 19:de af rikets län. Tillökningen i folkmängd inom detta län har sedan år 1879 varit icke blott ingen, utan den stora utflyttningen har vållat en årlig minskning i folkmängden i synnerhet å landsbygden. Intill sistnämnda års slut hade folkstocken på de sista femtio åren ökats med omkr. 58 proc., men har på de sista tretton åren minskats med mer än 7 proc., och folkmängden i hela länet var vid slutet af år 1892 ungefär densamma som i början af 1860-talet, eller lika med blott landsbygdens vid midten af samma årtionde. Ensamt under de sista tio åren uppgår emigranternas antal från länet till mer än 30,000 personer. Äfven till orter inom riket är utflyttningen ganska betydlig. – I <i>judicielt</i> hänseende är landsbygden fördelad i 7 domsagor, omfattande 14 härad, under Svea hofrätt, och i <i>administrativt</i> hänseende i 7 fögderier och 19 länsmansdistrikt. Dessa domsagor äro Östersysslets (omfattande Fernebo, Ölme, Vismans och Väse härad, af hvilka de 3 sistnämnda bilda ett tingslag), Mellansysslets (omfattande de till ett tingslag förenade Kils, Karlstads och Grums härad), Södersysslets (omfattande Gillbergs och Näs härad), Nordmarks (omfattande Nordmarks härad), Jösse (omfattande Jösse härad), Fryksdals (omfattande det i två tingslag, ett nedre och ett öfre, delade Fryksdals härad), Elfdals och Nyeds (omfattande det i två tingslag, ett öfre och ett nedre, delade Elfdals härad samt Nyeds härad). De 7 fögderierna sammanfalla med och hafva samma namn som domsagorna med det undantag att Östersysslets fögderi omfattar äfven Nyeds härad och att Elfdals fögderi sålunda omfattar blott Elfdals härad. Länsmansdistrikten äro i Östersysslets fögderi 4, i hvart och ett af Mellansysslets, Elfdals och Fryksdals fögderier 3, i hvart af de öfriga Södersysslets, Nordmarks och Jösse fögderier 2. Länets städer, Karlstad, landshöfdingens residens, Kristinehamn och Filipstad, hafva hvar sin rådstufvurätt. Landskommunerna äro 87, hvaremot länets 2 köpingar, Arvika och Seffle, räknas tifl stadskommuner. – I <i>ecklesiastikt</i> hänseende hör länet till Karlstads stift samt omfattar 7 hela och delar af 2 kontrakt. Församlingarnas antal å landsbygden är 88, af hvilka en har en del inom Örebro län, och stadsförsamlingarnas 3. – Länet är indeladt till 292 nummer af Nerikes regemente (numera Lifregementet till fot) och 908 nummer af Värmlands regemente; en nyligen från Elfsborgs till V. län öfverflyttad sockendel är indelad till 5 nummer af Vestgötadals regemente. I länet är ock förlagd 
page_number=14, index= - Värmeledning ... 
Värmlands fältjägarekår med värfvadt manskap. Länet ingår i Vestra bergmästaredistrikt, i Vestra väg- och vattenbyggnadsdistriktet, i Värmlands och Elfsborgs läns gränstulldistrikt och i Bergslags skogsdistrikt samt bildar två justeringsdistrikt; för de döfstummes undervisning tillhör länet 5:te distriktet. – För helso- och sjukvården är länet deladt i 9 provinsialläkaredistrikt, hvartill komma extra-provinsialläkaredistrikt, f. n. 5. Hospital för sinnessjuka finnes i Kristinehamn (å stadens egoområde) samt länslasarett och kurhus i Karlstad och Filipstad, hvarjämte på sex ställen inom länet finnas sjukstugor eller sjukhus; alla städerna hafva stadsläkare. – Två länsveterinärer finnas inom länet. Länets landtbruksskola är förlagd till Varpnäs (i Nors socken), och en landtmannaskola är inrättad vid sidan af folkhögskolan i Molkom (i Nyeds socken). Vid Presterud (invid Kristinehamn) finnes en skogsskola. – Till riksdagens Första kammare utser länet 8 ledamöter; till Andra kammaren sänder landsbygden 8 och Karlstad jämte Filipstad 1 samt Kristinehamn jämte Örebro läns tre mindre städer 1. Länets hufvudnäringar äro jordbruk och boskapsskötsel, vid hvars sida står en storartad jern- och trävaruindustri. Af hela egovidden uppgåfvos vid 1892 års slut nära 12 proc. såsom odlad jord, 3 proc. naturlig äng och 80 proc. skogbärande mark. En medelmåttig skörd af stråsäd beräknas till 15,000 hl. hvete, 400,000 hl. råg, 20,000 hl. korn, 1,200,000 hl. hafre och 15,000 hl. blandsäd samt af potates till 900,000 hl. Vid 1892 års slut uppgafs kreatursstocken till 20,524 hästar, 127,403 nötkreatur (deraf 96,748 kor), 70,445 får och 20,333 svin. En sådan skörd som den nyssnämnda lemnar likasom boskapsskötselns afkastning ett öfverskott, som icke tages i anspråk af länets egen befolkning. Afyttringen af skogsalster är ganska betydande, hvartill de stora bolagens och de större jordegarnas väl skötta skogar lemna en bestående tillgång, hvaremot de mindre hemmansegarna der som annanstädes med svårighet inse behofvet af en klok hushållning med skogen. Bergs- och brukshandteringens vigtigaste produkter angifvas för år 1891 till 82,910 ton jernmalm vid 44 grufvor (af hvilka Persbergs- och Yngshyttefältens 14 grufvor lemnade 32,874 och Finnmossefältet 11,917 ton malm), 65,395 ton tackjern vid 22 masugnar, 2,471 ton gjutgods, 27,235 ton smältstycken, 44,542 ton stångjern, 13,009 ton bessemer- och 12,074 ton martin-metall samt 5,300 ton jern- och stålmanufaktur. Manganmalm bröts i 3 grufvor, som lemnade 3,224 ton. Under det nämnda året användes vid jerngrufvorna 670 arbetare och vid jernverken 2,570. Vid gjuterierna och mekaniska verkstäderna var tillverkningsvärdet år 1891 i Karlstad 296,989 kr., i Kristinehamn 227,081 kr. och å länets landsbygd omkr. 713,000 kr. En annan vigtig fabriksverksamhet är tillverkningen af trämassa, som nämnda år hade ett värde af 3,314,975 kr., äfvensom glastillverkningen: 1,322,933 kr. Hela tillverkningsvärdet vid länets 194 fabriker, som sysselsatte 4,331 arbetare, uppgafs till 9,047,082 kr. Ingen bränvinstillverkning förekommer inom länet. Handtverkarnas antal år 1891 uppgafs till 809, med 525 arbetare, och handlandenas till 742, med 414 biträden. Handelsflottan bestod sistnämnda år af 114 seglande fartyg om 6,584 tons och 71 ångfartyg om 6,371 tons och 1,486 hästkrafter samt användes till allra största delen i inrikes sjöfart. Järnvägarnas längd inom länet var vid 1891 års utgång dels 169 km. af Nordvestra stambanan, dels 412,8 km. tillhörande 7 enskilda jernvägar, af hvilka Bergslagernas genomgår länet på en sträcka af 147,2 km., Nordmark–Klarelfvens 72,1, Östra Värmlands 67,3, Mora–Vänern 60 km. – Hemmantalet utgör 1,815,918 mantal, deraf 18,13 för städerna. Taxeringsvärdet år 1892 var för jordbruksfastigheter 108,278,300 kr. å landsbygden och 1,643,800 kr. i städerna samt för annan fastighet 17,131,600 kr. å den förra och 14,764,800 kr. i de senare. I dessa summor är ej inräknadt värdet af statens och menigheters fasta egendom, taxerad å landsbygden till 7,136,900 kr. och i städerna till 3,518,500 kr. Vid 1890 års slut var den fasta egendom, som tillhörde inhemska aktiebolag, taxerad till 27 mill. kr. och den, som tillhörde främmande makters undersåtar, nästan uteslutande norrmän, till öfver 2 1/4 mill. kr. Fideikommissen äro 7, omfattande 10 egendomar, taxerade tillsammans till något öfver 1/2 mill. kr. – 2 V:s län bildades 1779, då det såsom eget län afsöndrades från Örebro län, med hvilket det varit förenadt under namn af Nerikes och Värmlands län. K. S. 
<b>Värmlandsnäs</b> l. Näset, en i Vänern från Värmland mot s. utskjutande halfö, som tillsammans med den utanför liggande Lurö skärgård och Kållands härad i Vestergötland afskiljer Dalbosjön från den öfriga Vänern. Halfön är en enformig och skogfattig slättbygd med endast obetydliga höjder och vattendrag, men den är bördig och tätt befolkad och hör till landskapets äldsta och först uppodlade trakter, bebyggd redan under stenåldern, hvarom de många jordfynden man der gjort vittna. Hufvudnäringar äro jordbruk och ladugårdsskötsel, med en afkastning vida öfver det egna behofvet, samt fiske i Vänern. Halfön, som i judicielt hänseende hör till Södersysslets domsaga, Näs härad och tingslag samt i ecklesiastikt till Nors kontrakt, omfattar socknarna Eskilsäter, Millesvik, Ölserud, Botilsäter och By. 
<b>Värmlands regemente</b> (n:r 22) kom vid delningen af Nerikes och Värmlands regemente 1812 (se Nerikes regemente) att utgöras af 908 nummer i Värmlands län. Regementets verkliga styrka uppgår till 39 officerare, 48 underofficerare och spel med underofficers värdighet, 10 civilmilitärer och 846 man i nummer, hvilken siffra enligt 1892 års organisationsplan kommer att ökas till 1,000. Såsom understöd för roteringen åtnjuter regementet årligen omkr. 13,260 kronor, utgörande årliga räntan af de åttingar, som vid knektekontraktens uppgörande anslogos till hjelp för den stränga roteringen i Värmland. Regementet eger del i <i>Värmlands militärpensionskassa.</i> Dess 
page_number=15, index= - Värmskog ... 
chefsstation är Karlstad och dess mötesplats Trossnäs fält, vid Norselfven och helt nära Edsvalla jernvägsstation. C. O. N. 
<b>Värmskog,</b> socken i Värmlands län, Gillbergs härad. Areal 10,648 har. 1,670 innev. (1892). Annex till Stafnäs, Karlstads stift, Gillbergs kontrakt. 
<b>Värna,</b> socken i Östergötlands län, Bankekinds härad. Areal 3,748 har. 1,076 innev. (1892). Annex till Grebo, Linköpings stift, Bankekinds kontrakt. 
<b>Värnamo</b> (Vernamo). 1. Socken i Jönköpings län, Östbo härad. Areal 20,797 har. 3,638 innev. (1892). V. bildar med Våxtorp och Tånnö ett regalt pastorat, Vexiö stift, Östbo kontrakt. — 2. Köping i ofvannämnda socken, vackert belägen vid sockenkyrkan på östra sidan om Laga-ån, nära dennas inflöde i sjön Vidöstern. 708 innev. (1892). År 1891 funnos 15 handlande (med 7 biträden), 32 handtverkare (med 14 arbetare) samt 5 mindre fabriker (med 56 arbetare och 17,000 kr. tillverkningsvärde). Kommissionskontor af Smålands enskilda bank, sparbank. Folkhögskola (det i V. förut befintliga 3-klassiga läroverket indrogs 1893). Tingsställe för Östbo härad. Postkontor och telegrafstation samt station å Halmstad–Nässjö jernvägen. — V. är en gammal marknads- och tingsplats, men blef köping först 1860. Af de båda marknader, som ännu årligen hållas derst, är »Korsmässo-marknaden» (d. 14 Sept.) den förnämsta. 
<b>Värnanäs</b> (Vernanäs), gods i Halltorps socken, Södra Möre härad, Kalmar län, omfattar 27 7/8 mtl och var 1890 taxeradt till 493,000 kr. Vid gården finnas 2 qvarnar och 1 ramsåg, hvilka drifvas med vatten, samt tegelbruk. V. har egen hamn vid Kalmar sund. — Godset egdes 1541 af Gustaf I, då hans drottning Margareta jämte barn vistades der, förläntes 1603 till Hans Eriksson Ulfsparre och såldes 1647 till rikskansleren Axel Oxenstierna, som gjorde det till residensort i sitt grefskap Södra Möre och försåg det med ny säteribyggnad. Hans arfvingar egde V. till 1771. Sedan 1789 har det tillhört slägten Mannerskantz och eges f. n. af den bekante riksdagsmannen C. A. Mannerskantz' enka, Karolina Anckarsvärd. B. S. 
<b>Värnfoglar,</b> <i>Palamedeidæ</i>, <i>zool.</i>, bilda en familj inom vadarnas ordning (<i>Grallatores</i>) och foglarnas klass. De äro stora och hafva klumpig kropp med någorlunda lång hals och litet hufvud. Näbben är kort, vid ryggen något sammantryckt, i spetsen hakformigt böjd och försedd med vaxhud vid roten. Vingarna äro trubbiga, räcka (hoplagda) icke bakom höftskålen och hafva tredje pennan längst. Stjerten är svagt afrundad och består af 12 pennor. Fötterna äro medelhöga, tjocka och försedda med långa tår, af hvilka baktån är fäst nära den på framsidan med nätlikt fördelad hud beklädda tarsens nedre ände. Af tårna äro den yttre och den mellersta förenade vid roten medelst en hud; klorna äro föga böjda och spetsiga. På hvardera vingens kant äro två starka sporrar fästa. I gommens byggnad råder likhet med förhållandet hos änderna. Tungan är lång, smal och spetsig, kräfvan rymlig och magen försedd med starka muskler. Under huden ligger ett tätt nät af celler, som fogeln efter behag kan fylla med luft. — Hithörande foglar lefva i Syd-Amerikas större träsk, vanligen i små flockar, men under fortplantningstiden parvis, äro i allmänhet fredliga, fastän de bruka sina farliga vingsporrar till att afvärja fiender och när hannarna under fortplantningstiden kämpa med hvarandra. Då värnfoglarna flyga, påminna de om stora roffoglar, särskildt om gamar; uppskrämda, sätta de sig i träd. Deras stämma skallar vidt omkring i skogen. Födan utgöres af växtämnen, kanske äfven af insekter, små amfibier och fiskar. Ute i träsken bygga dessa foglar ett stort bo, hvari de lägga två ägg; ungarna lemna boet genast efter att de blifvit kläckta. Tagna som unga, kunna värnfoglarna lätt tämjas, göra sig respekterade och åtlydda af andra tamfoglar och hållas i sitt hemland derför gerna vid gårdarna, då de stundom lära göra tjenst som väktare af andra tamdjur. Indianerna hålla venstra och dernäst den högra af de större vingsporrarna äfvensom det hos en art förekommande pannhornet i högt värde såsom läkemedel. — Familjen omfattar blott värnfogelslägtet, <i>Palamedea</i>, med tre arter. I mellersta Brasiliens skogstrakter äfvensom i Guyana och Columbia förekommer aniuman l. anhiman, <i>P. cornuta</i>, som är glänsande svartbrun, på halsen och öfverbröstet silfvergrå, på buken och undergumpen hvit. Fogelns längd utgör 80 cm., det uppåtriktade och framåtböjda pannhornets 10–15 cm. 
<b>Värnpligt,</b> <i>krigsv.</i>, skyldighet till personlig krigstjenst. Denna kan vara <i>allmän</i>, då den omfattar hela den manliga befolkningen utan afseende på olika samhällsklasser, eller <i>inskränkt till vissa samhällsklasser.</i> — I forntidens äldsta samhällen såväl som hos medeltidens vandrande folkslag voro här och folk liktydiga begrepp. Hvarje vapenför man var krigare. Då gällde således allmän värnpligt. I den mån statsorganismerna stadgades, ordnades krigstjenstskyldigheten. I Greklands stater och i Romerska riket grundade den sig på alla fria mäns rättighet att försvara sitt land. d. v. s. på allmän värnpligt, dock i vanliga fall utsträckt endast till den fria befolkningen. Under medeltiden utträngde visserligen feodalväsendets vasallhärar och sedermera konungarnas värfvade trupper de på den allmänna värn-pligtens grund bildade folk- eller bondehärarna (se Bondehär och Folkbeväpning); men i nödens stund måste man dock tillgripa dem, och under 16:de–18:de årh., då alla stater underhöllo värfvade härar, fylldes dessa medelst uppbådadt eller tvångsvärfvadt folk, när annan utväg icke fanns att tillgå. Dervid gingo dock de högre samhällsklasserna fria liksom vissa landsdelar och städer. Det var franska revolutionen, som åter väckte den allmänna värnpligten till lif. Först vädjade man till frivilligheten (1792), om än denna i verkligheten fanns endast till namnet. Men då denna utväg icke förslog, skedde 1793 uppbådet i massa, hvarefter genom 1798 års konskriptionslag alla män mellan 20 och 25 års ålder förklarades 
page_number=16, index= - Värmskog ... 
skyldiga till krigstjenst (att sätta man i sitt ställe var dock tillåtet). Medelst denna allmänna värnpligt fyllde Napoleon I sina härar, och då sällan någon konskriberad helskinnad återvände till det borgerliga lifvet, betydde bestämmelsen om tjenstetidens begränsning föga. För att kunna motstå de franska härarna nödgades öfriga stater småningom utbyta värfningen mot allmän värnpligt, hvilket fullständigt skedde vid Preussens resning 1813 (se Landtvärn). Den nya saken sattes fullständigt i system genom de preussiska rekryterings- och landtvärnslagarna af år 1814 och 1815, som införde allmän värnpligt utan rätt att sätta man i sitt ställe. Dervid kunde dock ej på långt när alla värnpligtige inkallas till verklig tjenstgöring, oaktadt tjenstgöringstiden nedsattes ända till två år. I alla öfriga stater på Europas fastland byggdes härordningen efter 1815 äfvenledes på allmän värnpligt (med rätt till friköpning eller att sätta man i stället), hvarvid dock i allmänhet endast ett mindre antal manskap inkallades i tjenstgöring och der qvarhölls längre tid eller ock en del manskap ersattes med sådana, som gingo in i andras ställe eller mot betalning qvarstannade. Genom dylika åtgärder kom man småningom ifrån värnpligtens grundsats om allas lika skyldighet mot staten och från fördelen att ega en talrik, ungdomsfrisk och kraftfull armé. Sedan Preussen genom utvecklingen af sitt härväsende (1859–66) fullständigare än förut kunde tillgodogöra sig den allmänna värnpligtens stora tillgång på manskap, förmådde dess framgångar 1866 och 1870–71 alla öfriga större stater (utom England) att öfvergå till det preussiska systemet. Genom att inskränka undantag och befrielser från krigstjenst till det minsta möjliga, genom att inskränka tjenstgöringstiden till 2–3 år och öka fredsstyrkan så mycket, att allt eller nästan allt tjenstdugligt manskap kan öfvas. och genom att ytterligare utsträcka hela tjenstetiden har man lyckats uppdrifva härarna till den väldiga styrka de nu förete, har man i ordets verkliga bemärkelse skapat »folk i vapen». De värnpligtiges hela tjenstetid utgör f. n. (1893) i Tyskland och Frankrike 25 år, i Italien 19–22, i Österrike-Ungern 22, i Ryssland 23, i Belgien 31, i Rumanien 25, i Danmark 16 och i Schweiz med sitt milissystem 25 år. Skyldigheten till krigstjenst inträder i alla land mellan 20 och 22 års ålder. Rörande värnpligtsgrundsatsens tillämpning i öfrigt se Härordning och redogörelserna för de olika landens försvarsväsende. 
Den i <i>Sverige</i> sedan forntiden qvarstående allmänna värnpligten togs under medeltiden i anspråk genom den s. k. <i>bondehären</i> och fortlefde sedermera i de årliga <i>utskrifningama</i> (se d. o.), hvilka upphörde, då det yngre indelningsverket (se Indelta armén) trädde i deras ställe. De yttersta vingslagen af franska revolutionens grundsatser i förening med öfvertygelsen om de indelta och de värfvade truppernas otillräcklighet ledde, sedan det första försöket, år 1808, med inrättande af ett landtvärn på värnpligtens grund utfallit så ogynsamt, till <i>allmänna beväringens</i> (se Beväring) införande 1812. Den allmänna värnpligten, som i verkligheten infördes fullständigt, först då friköpningsrätten från öfning 1872 afskaffades, togs emellertid i anspråk endast för härens och flottans krigsreserv och fick en ordnad organisation genom 1885 års värnpligtslag, som utsträckte tjenstetiden från 5 till 12 år (deraf 6 i den betydelselösa landstormen). Genom de 1892 vidtagna ändringarna i denna lag utsträcktes tjenstetiden till 20 år, deraf 8 i beväringens första uppbåd, 4 i dess andra uppbåd, som tages i anspråk först i andra hand, och 8 i landstormen, som fortfarande är af ringa betydelse. Befrielse från värnpligtens fullgörande medgifves endast för oduglighet till krigstjenst. Beväringens tjenstgöring är bestämd till 90 dagar, och fullgöres den vid kavalleriet och flottan under 90 dagar i en följd första året, vid öfriga vapen med 68 dagar under första och 22 under andra året, hvarvid endast vigtiga familjeskäl eller förut innehafd anställning vid arméns eller flottans stam eller reserv kunna berättiga till befrielse från öfning. Ur beväringen uttages manskap för särskilda tjensteförrättningar. C. O. N. 
<b>Värnpligtens vänner,</b> ett sällskap med syfte »att sprida kännedom om allmänna Värnpligtens militära, sociala och politiska betydelse». Den 30 Aug. 1875 sammanträdde ett tjugotal män (H. Raab, P. Fries, S. A. Hedin, G. Björlin, A. E. Rappe. K. Almström m. fl.) för att öfverlägga om hvad som borde göras för påskyndande af den då på dagordningen stående försvarsfrågans lösning på tidsenligt sätt, d. v. s. på värnpligtens grund. Sedan antalet medlemmar i detta slutna sällskap hastigt tillväxt, bildades d. 22 Nov. 1875 på utlyst allmänt möte en offentlig förening, som då antog namnet »Värnpligtens vänner» och stadgar. Filialer organiserades i olika delar af riket, och sällskapet räknade efter en tid flere tusen medlemmar. För främjande af sitt syfte utgaf det flere skrifter, som vunno stor spridning. Den 27 Maj 1890 upplöstes sällskapet. Dess kontanta tillgång öfverläts åt den nybildade »Allmänna Försvarsföreningen». 
<b>Wärnschiöldh,</b> Johan Andersson, fortifikationsofficer, föddes i Lena prestgård, Vestergötland, omkr. 1610 och hette ursprungligen Lensaus. Han blef först student i Upsala, men vinnlade sig derefter särskildt om fortifikationens studium, så att han redan 1630 kunde utnämnas till ingeniör vid svenska armén i Tyskland. Der var han bl. a. med vid Stettin, Schwedt, Frankfurt a. d. Oder, Tangermünde, Werben, Nürnberg, Rain, Osnabrück och Hameln. Lenaeus, som under tiden utgifvit sin <i>Idea Ingeniarii, sive Architecti militaris animi qualitates, scientiae & artes, quae in eo suo munere recte versari poterit</i> (Stockholm 1634), återvände sommaren 1635 till Sverige, der han senare fick stipendium till en utrikes studieresa, och vistades derefter företrädesvis i Holland. Återkommen 1639, blef han i slutet af s. å. ingeniör på svensk stat och anställdes vid Jönköpings fästningsbyggnad. Men redan följande år beordrades han att afresa till Estland och Livland för att inspektera dervarande 
page_number=17, index= - Värmskog ... 
fästningar samt uppgöra nya förslag till Revals, Pernaus och Rigas förstärkande. När kriget med Danmark 1643 utbröt, anställdes han vid fältstaten, och när Örnehufvud dött, utnämndes Lenaeus 1645 till dennes efterträdare såsom generalqvartermästare öfver all fortifikation. Han blef 1646 adlad med namnet Wärnschiöldh och förordnades 1653 att jämte sin generalqvartermästarecharge äfven vara assessor i Krigskollegium. Han dog i början af år 1674 och begrofs i Stockholm d. 30 Juni s. å. – Under sitt långa chefskap öfver fortifikationsstaten utvecklade W. en synnerligen gagnande och vidtomfattande verksamhet inom det alltmer växande svenska väldet. Men när under förmyndareregeringens styrelse 1660–72 landet fort nog utarmades, blefvo vanskligheterna för den nitiske W. att kunna fullfölja sin verksamhet allt större; och ehuruväl han i allmänhet alltid lyckades finna någon utväg ur svårigheterna, måste han dock till sist med harm finna sig uti penningbristens tillbakahållande inverkan och fortifikationsstatens deraf följande relativt ringa utveckling. De större fästningsarbeten, som under W:s tid bedrefvos i Sverige, utfördes till en början vid Göteborg och Nya Elfsborg samt Kalmar, hvarjämte äfven byggdes vid Halmstad, Vänersborg, Jönköping, Slite, på Andersön i Jämtland, Dalarö, Vaxholm och vid Stockholms södra sida m. fl. st. Det var i allmänhet W. sjelf, som utarbetade de nödiga hufvuddesseinerna. År 1650 var W. i Livland för att uppgöra ännu ett förslag till Rigas befästande, och 1652 gjorde han åter en besigtningsresa till Livland, sedan han året förut utarbetat ett nytt förslag till Pernaus befästning. När sedan de skånska och bohuslänska fästningarna 1658 kommit under Sverige, utarbetade W. förslag till förstärkande af Malmö, Helsingborg, Landskrona och Marstrand samt till försvar vid Svinesund, och vid de förstnämnda platserna bedrefs sedan fästningsarbetet med all ifver. Under W:s tid utgafs (1653) den första Fortifikations-ordningen (som förbättrades 1666). Utom förut nämnda verk utgaf han <i>Fragmenter af Fortifikations-fundamenterne</i> (1673). L. W:son M. 
<b>Värnskatt</b> kallas vanligen den skatt, som i några land erlägges till staten af de manliga medborgare, som till följd af kroppsliga felaktigheter eller på grund af befrielse icke fullgöra den krigstjenst, som den allmänna värnpligten ålägger dem. Uppfattad såsom en rätt snarare än som en pligt, skulle väl den personliga krigstjenstskyldigheten icke kunna lösas med penningar, men om man tager i betraktande de personliga uppoffringar, med hvilka krigstjensten är förenad, måste man dock erkänna det berättigade deri att den, som af en eller annan orsak icke tages i anspråk för krigsmakten, i stället drabbas af någon uppoffring i penningar, hvilka användas till förmån för samma krigsmakt. Det var på denna grund, som värnskatt infördes i <i>Bajern,</i> då efter kriget 1866 rätten att sätta man i sitt ställe bortföll. Efter Tyska rikets bildande upphörde emellertid denna skatt. Sedan kantonal värnskatt redan länge funnits i <i>Schweiz,</i> infördes 1878 en »militärpflicht-ersatzsteuer», hvilken utgår efter fem olika klasser från 6 till 50 francs om året (gäller alltid de år personen i fråga rätteligen skulle tillhört krigsmakten äfven utan att vara inkallad i tjenstgöring), hvartill kommer en tilläggsskatt om 1,50 franc för 1,000 francs kapital eller 100 francs inkomst, då den öfverstiger 600 francs; för de år, som falla under tjensten i landtvärnet, beräknas endast half skatt. I <i>Österrike-Ungern</i> infördes år 1880 en »militärtaxe», hvars storlek bestämmes för hvarje år och på grund af förmögenhet eller inkomst vexlar mellan 1 florin (i Österrike, 3 floriner i Ungern) och 100 floriner, allt för år räknadt. I <i>Italien</i> infördes under 1880-talet en »tassa militäre», hvilken skall erläggas dels af de från krigstjenst helt och hållet befriade, dels af dem, som tilldelas 2:dra och 3:dje kategorierna och sålunda endast en kortare tid äro inkallade i tjenstgöring. Denna skatt, som äfven utgår för året, utgöres af en fast del, 6 lire, och en efter förmögenhet eller inkomst beroende, hvars storlek växer från 1,2–3 procent af inkomsterna. Genom 1889 års rekryteringslag infördes i <i>Frankrike</i> en »taxe militaire», bestående af en fast del, 6 francs, och en »taxe proportionnelle», hvars storlek periodvis bestämmes. Svårigheten att indrifva denna skatt, som icke passar in i skattesystemet, har emellertid försvårat lagens tillämpning. I <i>Tyskland</i> väcktes 1880 förslag om införande af värnskatt, men ledde ej till något resultat, och i <i>Sverige</i> upptogs samma tanke i den s. k. generalskomiténs härordningsförslag af 1891, hvilket dock ej blef antaget. C. O. N. 
<b>Värnsrätten,</b> Värends härads rätt. Se Blenda. 
<b>Värpinge.</b> Se Trolleberg. 
<b>Värrälä</b> (Värälä, Verälä), by vid stranden af Kymmene-elf i Elimä socken, Nyland, Finland. I densamma stod ett slag d. 19 Maj 1790. På »Värälä slott» emellan båda lägrens förposter afslöts d. 14 Aug. (n. st.) 1790 den fred, som ändade 1788–90 års krig emellan Sverige och Ryssland. Freden ratificerades på Tsarskoje-Selo d. 17 och uti svenska lägret vid V. d. 19 i s. m. Svensk underhandlare var G. M. Armfelt, rysk Otto Igelström. Genom freden återställdes allt på samma fot som före kriget. 
<b>Värtan</b> (Lilla och Stora V.), tvänne fjärdar af Saltsjön (Östersjön) i närheten af Stockholm. Lilla V. sträcker sig från Södermanlands fastland i s. (Nacka socken) med minst (650 m. bredd och omkr. 12 km. längd i nordvestlig riktning mellan Lidingön och Djurgården till Danderyd och Stocksund, der den står i förbindelse med Edsviken i n. v. Mot n. ö. fortsättes Lilla V. af Stora V., som bildaren större fjärd af 7 km. längd i n. och s. samt 3–4 km. bredd i ö. och v. mellan Lidingön i s. samt Danderyds, Täby och Östra Ryds socknar af Stockholms län. Öfver Lilla V. går Lidingö bro (se Lidingön), och s. derom ligger Stockholms stora uthamn, Värtahamnen, anlagd 1879–86 för en sammanlagd kostnad af nära 3,216,000 kr., deri inberäknadt utgifterna för ny flottbro 
page_number=18, index= - Värmskog ... 
till Lidingön och nya vägar till denna (189,550 kr.). Hamnen har ett djup af minst 6 m. vid kajen och är försedd med magasin af olika slag och upplagsplatser, bl. a. för kol och trävaror. En 7 km. lång, staten tillhörig jernväg, Värtabanan, förenar hamnen med Norra stambanan vid Karlberg. Den anlades 1879–82 och kostade 1,247,392 kr. På den forna Hjorthagens plats och angränsande mark, som, genom byte med tomter vid Artilleriplanen och mellangift, af Stockholms stad förvärfvades 1889, har Stockholms nya gasverk uppförts. Definitivt beslut om anläggningen fattades af stadsfullmäktige d. 13 Dec. 1889; ritningar utarbetades, och kostnadsförslag, slutande på en summa af 5,104,000 kr., uppgjordes, som godkändes af stadsfullmäktige i Dec. 1890. Arbetet, till hvilket förslag uppgjorts af öfveringeniören vid Stockholms gasverk Ad. Ahlsell och ingeniören Inge Pettersson, och som ledts af den förstnämnde (med G. Ferd. Boberg som arkitekt), tog sin början d. 1 April 1890, och d. 6 Nov. 1893 utsläpptes första gången gas derifrån till staden, hvarefter verket högtidligen af konungen d. 25 Nov. förklarades öppnadt. Vid uppgörandet af programmet för verket utgick man från den förutsättningen att det nya verket tillsammans med det gamla skulle kunna tillgodose gasförbrukningen under de närmaste 10 åren, och bestämdes derför maximiproduktionsförmågan pr dygn till 60,000 kbm. För att det gamla verket sedan skulle kunna nedläggas och likväl någon reserv förefinnas för de närmaste åren derefter, antogs, att det nya verket efter de 10 årens förlopp skulle behöfva utbyggas till en produktionsförmåga af 180,000 kbm. pr dygn. För framtida behof ansågs en ytterligare utvidgning för 60,000 kbm. vara erforderlig. Hela anläggningen fullständigt utbyggd, är således afsedd för en maximitillverkning pr dygn af 240,000 kbm. Deraf har hittills endast fjerdedelen utförts. Det för hela anläggningen afsedda området, som i n. begränsas af Hussarviken och i ö. af Lilla Värtan, upptager en areal af 17 har. Den till Lilla Värtan gränsande sidan är afsedd till kajanläggning, beräknad för fartyg om 7 m. djupgående. Tills vidare lossas kolen vid gasverkets lossningsplats vid Värtahamnen och föras derifrån på jernväg till gasverket. 
<b>Värtsilä,</b> egendom och jernbruk i Finland, i Tohmajärvi socken, Viborgs län, omkr. 60 km. n. om Ladoga. V. ligger vid en fors i Juvanjoki å, nära dess utlopp i hufvudfloden Jänisjoki, hvars vatten, efter genomgåendet af den betydande sjön Jänisjärvi, utgjuter sig i Ladoga. Ifrån bruket är ångbåtsled, omkr. 45 km., till Jänisjärvis södra strand, men derifrån måste jernet fraktas på landsväg till Ladogas kust, der det lastas i skutor, för att föras till afsättningsorten Petersburg. På Finland har afsättninen hittills varit ringa, emedan afståndet till närmaste sjöhamn vid Saimens vattendrag utgör öfver 60 km., landväg. Inom kort inträda dock andra kommunikationsförhållanden, då den under byggnad varande Karelska jernvägen, vid hvilken bruket erhåller egen station, blir färdig. I förening med V. står, under samme egare, Möhkö bruk i Ilomants socken (se Ilomants). Å V. finnas f. n. (1893) en masugn, en stor och en mindre martinugn, ett valsverk för gröfre och ett för klenare jernsorter, drifna med ångkraft, jämte tillhörande 6 puddel- och 2 vällugnar samt 3 ånghammare, vidare gjuteri med 2 kupolugnar och mekanisk verkstad samt såg och qvarn äfvensom tegelbruk för såväl vanliga som eldfasta tegel. En närliggande torfmosse tillgodogöres medelst två torfmaskiner för ångkraft. Antalet arbetare var 388 år 1891. År 1892 tillverkades 1,987 ton tackjern, 2,684 t. diverse stångjern samt 285 t. stål. Den jordareal (ett hundratal skogshemman i östra Finland), som lyder under V. och Möhkö, uppgår till omkr. 135,000 har. Bruket privilegierades d. 20 Nov. 1850 och anlades af brukspatronen N. L. Arppe, efter hvilkens död (d. 9 Dec. 1861) det öfvergick till hans omyndiga barn. Det eges numera af ett bolag under firma »Aktiebolaget N. L. Arppes arfvingar». C. P. S. 
<b>Värälä.</b> Se Värrälä. 
<b>Värö,</b> socken i Hallands län, Viske härad. Areal 6,467 har. 3,020 innev. (1892). V. bildar med Stråvalla ett regalt pastorat, Göteborgs stift, Fjäre och Viske kontrakt. 
<b>Väsby,</b> socken i Malmöhus län, Luggude härad. Areal, med inräkning af Höganäs, 4,998 har. 3,603 innev. (1892). V. bildar med Viken ett regalt pastorat, Lunds stift, Luggude kontrakt, 
<b>Vase.</b> 1. Socken i Värmlands län, Vase härad. Areal 25,873 har. 4,416 innev. (1892). V. bildar med Östra Fogelvik ett konsistorielt pastorat, Karlstads stift. Nyeds kontrakt. — 2. Härad i Värmlands län, ingår i Östersysslets domsaga och fögderi samt omfattar socknarna Vase, Alster och Östra Fogelvik. Areal 47,251 har. 7,934 innev. (1892). 
<b>Väsende</b> (väsen), <i>filos.,</i> 1. Varelse. Om »det högsta väsendet» se Gud. — 2. Den beskaffenhet, som tillkommer det varande i sig sjelf; det sjelfständiga varande, af hvilket sinneverlden är fenomen l. företeelse; det, utan hvilket ett ting icke kan tänkas, utan hvilket detsamma upphör att vara just detta ting. Se vidare Fenomen. — Ett <i>begrepps</i> alla bestämningar äro nödvändiga och, objektivt sedt, väsentliga, hvaremot <i>tings</i> bestämningar indelas i väsentliga, som icke kunna blifva andra eller ändras, utan att tinget upphör att vara detta, och oväsentliga, hvilkas vexling väl innebär tingets förändring, men ej dess upphörande. 
<b>Vässby</b> (Vessby). Se Längjum 1. 
1. <b>Wässelius,</b> Marie Jeannette, operasångerska, f. i Stockholm 1784. blef elev vid k. teatern 1793 och var 1800–20 der anställd som aktris och sångerska samt utnämndes 1815 till hofsångerska. Död 1853. Med en ovanligt skön och klangfull stämma lär hon hafva förenat en utmärkt förmåga som skådespelerska och på sin tid varit den mest firade sångerskan vid teatern. Bland hennes bästa partier nämnas <i>Armide, Juliette, Laura</i> i »Slottet Montenero», <i>Sophie</i> i »Sargines», <i>Constance</i> i »Vattendragaren» och <i>Antigone</i> i »Oedipe uti Athen». A. L. 
page_number=19, index= - Värmskog ... 
 2. <b>Wässelius,</b> Justina Kristina, operasångerska, den föregåendes syster, f. 1794, blef 1805 elev vid k. teatern och der anställd 1812. Hon berömdes för »vacker och böjlig sångröst, god skola, behagligt utseende och mycken grace» samt vann stort bifall i synnerhet som <i>Cherubin, Papayena</i> och <i>Zerlina.</i> Hon gifte sig 1812 med dansören Lodovico Casagli (f. 1769. d. 1831), lemnade med honom Sverige 1818 och reste till Italien, der hon väckte ännu större bifall än hemma, i synnerhet i Rossinis »Cenerentola» (Turin 1820) och »Donna del lago» (Rom 1823) samt i Cimarosas »Matrimonio segreto» (Lucca 1827). Hon var en längre tid anställd vid teatern i München och sökte efter mannens död ny anställning i Stockholm, men »fick afslag, emedan det försports, att hennes röst tagit skada». Fru C. dog i Parma 1841. Hon säges vara den första svenska, som uppträdt på utländsk scen. A. L. 
<b>Vässman.</b> Se Vessmann. 
<b>Wästberg,</b> Anna, född Anderson, vitter författarinna under signaturen Anna A., föddes d. 27 Dec. 1832 i Vidtsköfle socken, Kristianstads län. Hon visade i de tidiga barnaåren mycken lätthet att lära och fick sedermera tillfälle att inhemta skolbildning i Kristianstad och Karlskrona. Derefter hade hon tjenst som lärarinna i enskilda hem i Bleking, tills hon 1857 trädde i äktenskap med filos. doktorn, sederm. kyrkoherden i Vänersborg H. E. Wästberg. Hon vardt enka efter honom 1885. »Anna A.» debuterade 1857 inför offentligheten med <i>Styfmorsblommorna,</i> en föga originel diktsamling, till hvilken Onkel Adam (K. A. Wetterbergh) skrifvit förord. Samma milda, svärmiska och tämligen abstrakta idealism och samma okonstlade, lättflytande diktion, som man der finner, utmärka äfven hennes följande alster, bland hvilka må framhållas diktsamlingarna <i>Mitt döda barn</i> (1862), »<i>C.</i>» <i>Några höstblommor</i> (1865), <i>En bukett</i> (1868) och <i>I svart och rödt</i> (1885) samt berättelsesamlingen <i>Utan namn</i> (1884). 
<b>Wäström</b> (Waeström), Johan Gustaf (?), målare. Hans födelseår och dödsår äro okända; förmodligen var han broder till kyrkoherden i Lunds stift Bengt W. (f. 1764, d. 1818) och son af en borgare i Landskrona. Signerade porträtt af hans hand förekommo i privatsamlingar redan i början af 1780-talet. Ett porträtt af fältmarskalken frih. F. J. B. von Platen (sign. 1804), litet knästycke och såsom målning föga betydande, tillhör Gripsholms-samlingen. Samma år utförde W. äfven ett porträtt af dennes son, den sedermera berömde Baltz. Bogisl. v. Platen. På det forna Marsvinsholm (då tillhörigt grefve Ruuth) dekorerade han en mängd rum och målade äfven Knut den heliges bild för Knutgillets sal i Ystad. En tid vistades W. i Tyskland, der han målade bl. a. skalden L. Th. Kosegartens porträtt (grav. af Lips). Upk. 
<b>Väte,</b> socken i Gotlands län, Södra häradet. Areal 3,402 har. 584 innev. (1892). Annex till Hejde, Visby stift, Medel-kontraktet. 
<b>Väte</b> (<i>hydrogenium</i>), <i>kem.,</i> ett grundämne, hvars förening med syre utgör vatten. Vätgasen, eller vätet i fritt tillstånd, torde först i 16:de årh. hafva blifvit framställd, af Paracelsus. Att vätgas vid förbränning ger upphof till vatten, visades af Cavendish 1781, hvarefter Lavoisier, som sönderdelade vatten med glödande jern och dervid erhöll vätgas, förklarade 1783, att vattnet, dittills ansedt som ett element, var en sammansatt kropp. Vätet förekommer i i fritt tillstånd endast sällan i naturen (i vulkangaser och i gaser, som bildas vid förruttnelse), deremot ymnigt i förening med syre, hvilken förening är vatten, samt i organiska ämnen. Det fria vätet, eller vätgasen, förr kallad »brännbar luft», kan erhållas ur vatten genom inverkan af metallerna kalium och natrium vid vanlig temperatur samt af jern vid glödgningstemperatur. Äfven om man glödgar kol i vattenånga, bildas vätgas, dock blandad med koloxidgas. Ur saltsyra eller svafvelsyra kan vätgas erhållas genom elektrolys och genom inverkan af metallerna zink eller jern. Vätgasen, det lättaste af alla ämnen (med egentl. vigten 0,0692 och 14,5 gånger lättare än luft), är färglös, utan lukt och smak, i det närmaste olöslig i vatten, brännbar i luft och ej giftig. Vätgaslågan är endast svagt lysande, men mycket het, ty vid vätets förbränning (förening med syre) utvecklas en betydlig mängd värme. Ett gram vätgas utvecklar nämligen vid förbränning 34,462 värmeenheter. En blandning af vätgas med luft eller syrgas exploderar våldsamt vid antändning, hvarför den kallas <i>knallgas</i> (se d. o.). Vätet kan förbrinna äfven på bekostnad af kemiskt bundet syre. Om man t. ex. upphettar kopparoxid i vätgas, upptager den sistnämnda kopparoxidens syre och ger dermed vatten, hvarvid koppar återstår. Vätgas är således ett i många fall utmärkt reduktionsmedel. Genom stark sammantryckning och afkylning har man lyckats förtäta vätgasen till en vätska, som, utsläppt i luften, tyckes stelna, men ögonblickligen förgasas. Väte förenas med flere metaller, såsom kalium, natrium och i synnerhet palladium, och dessa föreningar hafva helt och hållet karakteren af legeringar, hvarför man kan, såväl som af andra skäl, anse vätgasen vara en gasformig metall. Vätets atomvigt, som tecknas H, antages vara 1. Föreningar af väte med icke metalliska grundämnen hafva ganska olika egenskaper. Saltbildarnas föreningar med väte äro syror, kallade vätesyror, och så äfven i allmänhet vätets föreningar med starkt negativa radikaler (jfr Syra). Vätets förening med syre, eller vatten, är ett neutralt ämne, men öfvergår, om vätet delvis ersättes af negativa radikaler, till syror eller, om vätet delvis ersattes med positiva radikaler, till baser. Vätets föreningar med qväfve hafva olika natur. Ammoniak, H3N, förenas med syror till salter, likaså hydrazin, H2N–NH2; men deremot är diazoimid, HN3, en utpräglad syra. Vätets föreningar med kol, H4C, och silicium, H4Si, äro gasformiga, indifferenta ämnen. P. T. C. 
<b>Vätersholm</b> (gammal form <i>Vaethersholm</i>), slott i Vestergötland, Ås härad, Vings socken, vid nuv. säteriet Hökerum, på en holme i sjön Mogden. Det beboddes i slutet af konung 
page_number=20, index= - Vätesuperoxid ... 
Albrekts regering af den tyske riddaren Heyne Snakenborg, hvilken erhållit godset med sin hustru Bengta Gustafsdotter af Stureslägten (tre sjöblad). Efter Albrekts fall måste Snakenborg afstå det jämte flere gårdar i Vestergötland till drottning Margareta, som 1397 testamenterade det till Gudhems kloster. Slottet omtalas derefter icke mer. 
<b>Vätesuperoxid,</b> <i>kem.,</i> en förening af väte och syre, H2O2, upptäckt 1818 af Thénard, uppstår till ringa mängd vid många ämnens syrsättning i fuktig luft. Den framställes af barium-superoxid, som erhålles, om man vid passande temperatur upphettar bariumoxid i luft. Bariumsuperoxiden inröres i utspädd svafvelsyra, till dess syran blir i det närmaste neutraliserad. Vätskan afhälles från olöst bariumsulfat och afdunstas i luftförtunnadt rum. Vätesuperoxiden återstår då i form af en sirapstjock, färglös vätska, som mycket lätt sönderdelas i vatten och syre, hvilket dervid verkar starkt oxiderande. Till följd deraf frambringar vätesuperoxiden hvita fläckar och blåsor på huden, bleker färgämnen, oxiderar svafvelmetaller till sulfat o. s. v. Åtskilliga ämnen, som innehålla löst bundet syre, t. ex. silfveroxid, öfvermangansyra, gifva med vätesuperoxid vatten, syrgas och silfver eller lägre oxider af mangan. Vätesuperoxid är, äfven i utspädt tillstånd, ett utmärkt och ofarligt antiseptiskt medel, hvars allmänna användning dock inskränkes genom den lätthet, med hvilken den t. o. m. frivilligt sönderdelas. I industrien har vätesuperoxid på de senare åren fått en betydande användning till blekning af fjäder, ull o. dyl. Den nyttjas äfven vid renovering af taflor, hvilka under tidernas lopp blifvit mörka derigenom att i deras blyhaltiga färger uppstått svafvelbly. Tvättas taflorna med vätesuperoxid, oxideras svafvelblyet, och färgtonen blir derigenom ljusare. Äfven kan man använda vätesuperoxid för att göra mörkt hår blondt. Numera finnes i handeln ungefär 3-procentig vätesuperoxid, P. T. C. 
<b>Vätesvafla.</b> Se Svafvelväte. 
<b>Vätesvaflebad.</b> Se Gasbad. 
<b>Vätesyra,</b> <i>kem.,</i> en förening af väte med en saltbildare (fluor, klor, brom, jod, cyan, ferro- och ferricyan o. s. v.). Under 1800-talets förra hälft ansåg man som syre en negativ oxid, eller hvad man nu kallar syreanhydrid, och trodde, att syret var en gemensam beståndsdel i alla syror. Sedan det blifvit bevisadt, att saltsyran icke innehåller något syre, ansåg man denna syra och dermed analoga syror icke vara verkliga syror, hvarför Berzelius bildade för dem en särskild klass, vätesyrornas. Jfr Syra. P. T. C. 
<b>Vätgas.</b> Se Väte. 
<b>Vätgaselddon.</b> Se Elddon. 
<b>Vätle härad,</b> i Elfsborgs län, ingår i Vätle, Ale och Kullings domsaga och i Väne fögderi samt omfattar socknarna Stora Lundby, Skallsjö, Lerum, Angered, Bergjum. Areal 37,099 har. 8,487 innev. (1892). 
<b>Vätska,</b> <i>fys.,</i> kallas en kropp i flytande aggregationstillstånd. Den karakteriseras deraf att dess volym är bestämd, för gifven temperatur, hvaremot formen uteslutande beror på det inneslutande kärlet. Jfr Värme. — Om graden af vätskors lättrörlighet se Viskositet; om deras utströmning se d. o. E. S. 
<b>Vätskestråle.</b> Se Utströmning. 
<b>Vättak,</b> socken i Skaraborgs län, Vartofta härad, Slättängs tingslag. Areal 1,493 har. 315 innev. (1892). Annex till Hvalstad, Skara stift, Vartofta kontrakt. 
<b>Vättar</b> (Isl. <i>vaettr,</i> »väsende») voro enligt den nordiska folktron ett slags demoner, som dels utgjordes af de aflidnes andar, dels voro identiska med de s. k. »alferna» och »elfvorna» (se dessa ord), men som alltid voro fästa vid en viss ort, såsom hvars skyddsandar de betraktades. Vättarna voro af en mängd olika slag alltefter vistelseort och verksamhet. Landvättar bo i skogar, kullar och forsar, bergvättar i bergen, tomtevättar, till hvilka <i>tomtegubben</i> eller <i>nissen</i> (se d. o.) hör, i husen. Några äro <i>hulda</i> eller <i>goda vättar,</i> andra <i>onda</i> eller <i>menvättar. Julvätten</i> måste blidkas medelst julgåfvor och är sålunda en sorts motsats till den från Tyskland importerade »julbocken», som utdelar gåfvor. I den fornisländska poesien kallas valkyrjorna stundom »(hjelm)vättar». — Vätteljus är i Skåne namn på ett slags petrifikat (belemnit, se d. o.), som anses lysa vid jultid och hjelpa mot sådant ondt, som af vättar föranledts. Äfven den vilda, hvitblommiga <i>Bellis perennis</i> (»tusenskönan») har i folkspråket namnet »vätteljus», liksom <i>Lathraea squamaria,</i> för sin underjordiska växt och sitt mystiska utseende, blifvit egnad vättarna under namnet vätteros. Att offra åt vättarna var enligt den äldsta nordiska kyrkorätten ett hufvudkännetecken på hedendom. Icke förty har detta bruk på åtskilliga håll fortlefvat ända intill våra dagar, i det man på s. k. vättehögar utlagt mat, hållit bön och helsat vättarna. Ad. N–n. 
<b>Vättehögar.</b> Se Vättar. 
<b>Vätteljus.</b> Se Belemnit och Vättar. 
<b>Wätterhamn.</b> Se Riddermarck, Lars. 
<b>Vättern</b> (Vettern), insjö, till storleken den andra i Sverige, den fjerde i Europa, belägen mellan Nerike i n., Östergötland i ö., Småland i s. och Vestergötland i v. Med en areal ät 1,898,75 qvkm., oberäknadt de obetydliga öarna om tillsammans 39 qvkm., har V. en långsträckt oval form samt håller i längd 128 km., i n. ö.–s. v., och i bredd högst 31, men vanligast 20–25 km. Ytan ligger 88,2 m. öfver hafsytan. Längst i n. finnes ett slags skärgård, bland hvars holmar Stora och Lilla Aspen samt Stora och Lilla Röknen äro störst. Något längre åt s. träffas de enstaka klipporna Fjuk och Jungfrun, och i sjöns södra hälft finnes endast en ö, Visingsö (se d. o.). Egendomlig är den jämna strandbildningen, som endast på få ställen brytes genom smärre vikar, såsom Alsen och Kärrefjärden i norra änden, Sandviken, Vårviken och Vadstenaviken på nordöstra kusten. Djupet är i allmänhet betydligt. En viss motsvarighet röjer sig mellan detta och de omgifvande strändernas höjd. Under det i n. stränderna äro öfvervägande långsluttande och sjöns botten sänker sig 
page_number=21, index= - Vätesuperoxid ... 
mera långsamt till ett djup af 20–30 m. (endast på ett ställe, utanför Stora Aspen, är djupet 93 m.), omgifves södra delen af bergstrakter, Omberg och Grennabergen i ö., Taberg i s. och Hökensås i v., hvilkas stränder stupa mer eller mindre brant i sjön, som der sänker sig till 80–90 m. eller mera. Brantast och nästan utan strandgrundning stupar stranden från Borghamn n. om Omberg till Husqvarnaåns mynning i sjöns sydöstra hörn. Der utanför går ock den djupaste rännan från trakten mellan Visingsö och Grenna till fram emot Tjufnabben i s. v., med 100–119 m. djup, alltså lägst omkr. 27 m. under hafvets yta. Stränderna utmärka sig för en ovanlig skönhet, ofta i förening med en rik bördighet, hvarför ock vissa delar af dem äro tätt bebyggda. V:s vatten, som är särdeles klart och lättrörligt, är bekant för sin nyckfullhet, i det att detsamma stundom utan synbar orsak kan på en kort stund öfvergå från fullkomligt lugn till oroligt böljande. (Om den sannolika orsaken dertill se nedan.) Jämväl är V. känd för sina hägringar och strömdrag. Tillflödena äro visserligen många, men till största delen obetydliga. De förnämsta äro Husqvarnaån från s. ö., Röttle ström från ö., Skyllbergsån från n. ö. samt från v. afloppet för Bottensjön, Unden, Viken och Örlen, Svedån, Knipån, Höksån och Dummeån. Sjön afflyter mot ö. genom Motala ström. Vid stränderna ligga sex städer (Askersund, Motala, Vadstena, Grenna, Jönköping och Hjo) och Karlsborgs fästning. Sjöfarten är liflig och underlättas väsentligt genom Göta kanal, förmedelst hvilken V. står i förbindelse med Östersjön och Kattegatt. — Jfr D. Tiselius: »Uthförlig beskrifning öfwer den stora Svea och Giötha sjön Wätter» (1723) och »Ytterligare försök och siöprofwer uthi Wättern» (1730), samt J. Bohman: »Wettern och dess kuster» (1834–40). 
<i>V:s bildningshistoria</i> är så till vida känd, som man vet, att densamma, liksom Döda hafvet, Tanganjika m. fl. i allmänhet långa och smala sjöar, står i samband med insänkningar långs sprickor i jordskorpan. På V:s östra sida har man kunnat konstatera tillvaron af den gamla sprickan, och den branta bergvägg, som t. ex. vid Grenna höjer sig högt öfver staden, är just ett parti af sprickans östra sida. Detsamma är fallet med Ombergs vestra branter o. s. v. På vestra sidan af V. har man på grund af jordtäckningen ej direkt kunnat konstatera någon förkastningssprickas tillvaro; men det är sannolikt, att en sådan framgår äfven der, om ock den största sänkningen, antagligen långs flere parallella sprickor, egt rum i östra delen af sjön. Hvad tiden för dessa förkastningar angår, hafva de uppstått efter aflagringen af den prekambriska Visingsögruppens bergarter, men deremot troligen före de kambrisk-siluriska lagrens afsättning. Möjligen hafva dock förskjutningar äfven sedermera långs samma sprickor egt rum, och det är t. o. m. sannolikt, att smärre sådana allt fortfarande kunna förekomma, i det att de s. k. »sjöskotten», som stundom bringa det lugna vattnets yta i svallning, just torde förorsakas af ännu pågående rubbningar långs sprickorna. Huru den sänkta rännan, som till en början helt och hållet upptogs af Visingsögruppens bergarter, sedermera genom erosionen befriats från dessa och förvandlats till ett sjöbäcken är ännu icke närmare kändt. (Jfr Omberg och Visingsögruppen.) A. G. A. G. N. 
<b>Vätteros.</b> Se Vättar. 
<b>Vättersborg.</b> Se Vadstena slott. 
<b>Vättlösa,</b> socken i Skaraborgs län, Kinne härad. Areal 3,358 har. 910 innev. (1892). Annex till Götene, Skara stift, Kinna kontrakt. 
<b>Vätö,</b> socken i Stockholms län, Bro och Vätö skeppslag, omfattande dels ett stycke fastland, dels större och mindre öar och skär, såsom Vätön, södra och större delen af Björkön, Arholmen ö. om Björkön samt Idö, Lidö, Gisslingö m. fl. utanför Lidöfjärden. Areal 11,236 har, 2,192 innev. (1892). V. utgör ett konsistorielt pastorat, Upsala stift, Lyhundra kontrakt. — Om dialekten se Schagerström : »Vätömålet» (i »Sv. landsm.», II). 
<b>Växepunkt.</b> Se Vegetationspunkt. 
<b>Växjö.</b> Se Vexiö. 
<b>Växtalbumin.</b> Se Ägghvita. 
<b>Växtanatomi.</b> Se Anatomi och Botanik, sp. 962 och 966–967. 
<b>Växtaska.</b> Se Aska. 
<b>Växtbaser,</b> <i>kem.</i> Se Alkaloider. — Genom de senare årtiondenas forskningar är det numera bevisat, att de flesta s. k. alkaloider äro derivat af <i>pyridin</i> (se d. o.) eller <i>pyridins väteföreningar.</i> Man börjar derför alltmer inskränka benämningen »alkaloid» till endast de sistnämnda derivaten. Bäst bekant till sammansättningen är <i>komin,</i> hvars kemiska formel otvifvelaktigt är 
<i>Koniin.</i> 
således orto-propyl-piperidin. <i>Piperidin</i> är den fullständiga väteföreningen af pyridin, såsom synes af formlerna 
<i>Pyridin.</i> <i>Piperidin.</i> 
<i>Kokain</i> och <i>atropin</i> äro inveckladt sammansatta derivat af pyridintetrahydrur: 
<i>Pyridintetrahydrur.</i> 
page_number=22, index= - Vätesuperoxid ... 
En stor mängd alkaloider härstammar från väteföreningar af <i>kinolin</i> och <i>isokinolin:</i> 
<i>Isokinolin.</i> 
hvilka, såsom formlerna visa, äfvenledes äro derivat af pyridin. Kina-alkaloiderna härstamma från kinolin; opium-alkaloiderna, t. ex. narkotin, papaverin och sannolikt morfin, från isokinolin. P. T. C. 
<b>Växtdjur.</b> Se Zoofyter. 
<b>Växtdun.</b> Se Beklädnadsväxter. 
<b>Växtelektricitet.</b> Se Växter, sp. 42, 
<b>Växter</b> (Lat. <i>plantae</i>) utgöra den andra stora, sedan lång tid tillbaka uppställda afdelningen af den organiska verlden, växtriket (Lat. <i>regnum plantarum, r. vegetabile</i>). Man har brukat beskrifva växterna såsom organiska varelser utan känsel och frivillig rörelseförmåga i motsats till djuren, som ega dessa egenskaper. Och i allmänhet synas inga svårigheter möta att skilja en växt från ett djur, när det är fråga om högre utvecklade former; men de lägst stående organismerna af vare sig djur eller växter närma sig i så hög grad hvarandra, att det är svårt, ja rent af omöjligt att uppdraga en bestämd gräns mellan djur- och växtriket (se derom art. Djur). De egendomligheter i växtriket, hvilka icke på samma sätt förefinnas hos djuren, ligga dels i organisationsförhållandena, dels i vissa lifsföreteelser. Till de förra hör enheten i elementarorganet, den vegetabiliska cellen, som vi träffa hos alla växter såsom väsentligen lika. En typiskt utvecklad och lefvande växtcell består af en elastisk, helt och hållet sluten vägg, cellmembranen, som ursprungligen består af cellulosa och ett innehåll, hvars vigtigaste del är protoplasma. Inbäddad i denna ligger hos alla högre växter en cellkärna, en af samma grundmassa som protoplasman bildad, men tätare kropp, hvilken vid all nybildning af celler spelar en hufvudrol. Dessutom finnes vanligen i cellen en vattenaktig vätska, cellsaften, som uppfyller små, af protoplasma omgifna rum (vakuoler). I cellerna förekommer mycket ofta och alltid bundet vid protoplasman det för växterna så karakteristiska och för hela den organiska naturens existens så vigtiga gröna färgämnet, klorofyll. Cellväggen bildas ur protoplasman; utan denna kan ingen tillväxt eller lifsyttring ega rum. Stundom saknas cellvägg, t. ex. hos algers och svampars svärmceller. Hvar cell har en utveckling och kan på olika tider visa olika beskaffenhet såväl hvad innehållet som cellväggen beträffar. I unga celler fyller protoplasman (och cellkärnan) ofta cellens hela inre. Vakuolerna uppträda senare, och protoplasman lägger sig då invid cellväggen. Försvinner slutligen protoplasman, så är cellen död och innehållet blir cellsaft eller luft. Sådana döda celler utan protoplasma kunna dock för hela växtorganismens lifsverksamhet vara af största betydelse: ett äldre träd består till sin hufvudmassa af sådana döda väfnader (se vidare Cell). Åtskilliga af de lägsta växtformerna bestå af endast <i>en</i> cell (t. ex. bakterier, diatomacéer, jästsvampar), andra af några få, de högre växterna deremot af en otalig mängd med hvarandra förenade, vanligast mikroskopiskt små celler, hvilka bilda växtens olika delar: rot, stam, blad och hår, de s. k. grundorganen. Tillväxten beror dels på nybildning af celler och dermed af hela växtdelar, dels på förstorande af de en gång bildade cellerna genom cellväggarnas sträckning. Nya celler bildas af andra cellers (modercellers) protoplasma. Om de olika sätten dervid se Cellbildning. Omedelbart efter nybildningen börjar cellsträckningen, hvarigenom det nyanlagda organet mångdubblas till storlek (man jämföre t. ex. bladet i knoppen med det fullt utvuxna bladet). Det dröjer ej länge, förrän cellerna nått sin fulla storlek; från denna tid är ingen tillväxt af de bildade delarna möjlig. Om de olika sätt, på hvilka cellerna kunna vara förenade med hvarandra till olika ändamål, se Cellförening och Cellväfnad. — Med afseende å näringen skiljer sig växterna från djuren derigenom att deras kropp ej eger någon öppning för införande af fasta kroppar till näring i en tarmkanal. I växternas kropp kan näringen inkomma endast genom cellväggarna, hvilka äro genomträngliga endast för flytande och gasformiga kroppar. Växterna äro således hänvisade till lösningar af de för näringen nödiga fasta beståndsdelarna, hvilka upptagas enligt lagarna för endosmos. Men äfven denna skiljaktighet försvinner på de båda naturrikenas lägsta stadier, ty hos monader, rhizopoder och spongier, som icke visa någon tydlig inre organisation, måste liksom hos de lägre växterna hela kroppsytan tjena till uppsugning af flytande näring, och å andra sidan möta vi hos slemsvamparnas plasmodier icke sällan den hos de djuriska amoeberna förekommande företeelsen att slemkroppen stundom i sig upptager och någon tid behåller främmande fasta partiklar, hvilka utsugas af plasmodiet. Djurorganismen kan näras endast genom organiska ämnen, vegetabiliska eller animala; för det öfvervägande flertalet växter och särskildt för alla med klorofyll försedda äro deremot sådana näringsämnen olämpliga, ty växterna hafva förmåga ätt direkt ur marken och luften upptaga vatten, kolsyra och upplösta mineralämnen samt att genom assimilation (se d. o.) under medverkan af ljus och värme af dem bereda stärkelse och en del andra organiska ämnen, hvilka sedan tjena som material för bildningen af alla de öfriga växtämnena, både de qväfvefria och de qväfvehaltiga. Emedan kolsyra och vatten äro mycket syrerikare än stärkelsen, sker assimilationen under afgifvande af syre. Då endast genom assimilationen organisk substans nybildas, är tydligt att tillvaron af gröna växter är den nödvändiga förutsättningen för allt organiskt lif på jorden. Växter, som sakna det vid assimileringen verksamma klorofyllet, t. ex. alla svampar, nära sig deremot af förutbildade organiska föreningar, upptaga icke kolsyra och afgifva ej häller syre. De af dem, hvilka 
page_number=23, index= - Vätesuperoxid ... 
lefva på döda växter eller djurkroppar, draga sin näring ur de organiska föreningar, hvilka bildas såsom de första upplösningsprodukterna vid förruttnelse eller förmultnelse; de på lefvande djur eller växter snyltande (parasiter) nära sig liksom parasitiska djur af de af dem bebodda lefvande organismernas organiska safter. T. o. m. hos några med klorofyll försedda högre växter, de s. k. köttätande växterna, har man iakttagit en med djurens näring analog företeelse (se Insektätande växter). — Med afseende på alstring af nya individer är tillräckligt att hänvisa till art. Befruktning och Fortplantning. 
Lifsföreteelser af särskildt intresse äro de mångfaldiga och allmänna rörelser man iakttagit hos växterna, dels ortsrörelser af hela växter (såsom många i vatten och på fuktiga kroppar fritt lefvande mikroskopiska alger och svampar), dels rörelser af enskilda delar af i öfrigt fastsittande växter. Sådana äro de till sömnföreteelsen hörande (se Somnus plantarum), blads och blommors riktande mot ljuset, blommors utslående, befruktningsdelarnas ombytande af plats (t. ex. hos <i>Scrophularia</i>), ståndareknappars och frukters uppspringande. Märkvärdigast äro de, som framkallas genom mekanisk retning, klängens gripande om sitt stöd (se Rörelsefenomen, växternas). Till samma fenomen höra växternas märkvärdiga rörelser mot ljuset. De flesta gröna växtdelar söka under sin växtperiod intaga en bestämd riktning i förhållande till ljuset. Man kallar denna tendens heliotropism. I de flesta fall vända de sig, när belysningen faller på dem från en sida, mot ljuset, men äfven motsatsen eger rum. I det förra fallet talar man om positiv heliotropism, i det senare om negativ. Exempel på den förra äro allmänna; mycket påfallande visar den sig t. ex. hos rumsväxter, som stå på något afstånd från fönstret. Negativt heliotropiska äro bl. a. klängena hos vinrankan och jungfruvinet, den något äldre stammen hos murgrönan (hvilken derigenom tryckes mot närbelägna föremål, vid hvilka den sålunda får tillfälle att med luftrötter fästa sig), stjelken hos <i>Lysimachia nummularia</i> (som derigenom tryckes mot marken och blir krypande), slutligen i mer eller mindre hög grad hos rötterna af en mängd växter. Ljusets verkan på de positivt heliotropiska växtdelarna beror på en befordran af längdtillväxten i de <i>från</i> ljuset vända sidorna, dess verkan på de negativt heliotropiska deremot på en sådan i den <i>mot</i> ljuset vända sidan. Afvikande härifrån är heliotropismen hos de flesta platta gröna blad, hvilka söka intaga en sådan ställning, att den öfre bladsidan träffas af ljusstrålarna under rät vinkel, och detta är tillika det läge af bladet, vid hvilket assimilationsverksamheten är lifligast. Icke blott solljuset, utan äfven konstgjord belysning verkar på de heliotropiska växtdelarna. Bland de färgade ljusstrålarna hafva de violetta den största verkan. Med heliotropismen nära beslägtad är den af tyngdkraften förorsakade geotropismen, eller växtdelarnas tendens att intaga en bestämd riktning i förhållande till lodlinien. Geotropismen kallas positiv, om växtdelen riktar sig mot jordens medelpunkt, negativ, om den antar motsatt riktning. Den förra förekommer hos de flesta större rötter samt en del jordskott (t. ex. potatesens), men äfven hos vissa stängelorgan, t. ex. några blomskaft, hvilka, innan blomman öppnat sig, hafva spetsen hakformigt böjd nedåt. Böjes en växtdel horisontalt från sin riktning uppåt eller nedåt, förorsakar tyngdkraften en olika längdtillväxt i den öfre och undre sidan af densamma, så att längdtillväxten blir större på undre sidan än på den öfre af den negativt geotropiska växtdelen, men omvändt på den positivt geotropiska. 
Ett vigtigt inflytande på växternas lif hafva de fysikaliska naturkrafterna och det kemiska tillståndet hos det medium, i hvilket växten befinner sig. Utan fritt syre är intet växtlif möjligt, emedan växterna liksom djuren andas (se Andning). Växter, som hållas i syrefria gaser, dö snart. Men äfven en atmosfer af ren syrgas är skadlig för växternas lif, enär dess oxiderande verkan är för häftig. En följd af den genom den inandade syrgasen betingade syrsättningen är de lefvande växternas värmebildning, hvilken stundom är så hög, att den ökar temperaturen i väfnaderna flere grader öfver omgifningen. Mycket påfallande visar sig denna företeelse i många aroidéers blomkolfvar, der man kan iakttaga ända till 10° högre temperatur än i omgifningen. Den betydliga värmeutveckling, som märkes, der groende frön äro hopade (t. ex. då säd mältas), är en följd dels af andningen, dels af andra vid groningen försiggående kemiska processer (t. ex. stärkelsens förvandling till drufsocker, hvarigenom säden just förvandlas till malt). En del växters lysande (fosforescens) är sannolikt äfven ett fenomen, som står i samband med andningen. Om vissa växters vattenafsöndring se d. o. — Man har äfven upptäckt växtelektricitet, jämförlig med den, som man funnit i djurens muskler och nerver. För att påvisa den måste växtdelen beröfvas sin epidermis; om derefter elektroderna sättas i förbindelse med detta sålunda skalade längdsnitt och med det tvärsnitt, som vid växtdelens afskärning bildats, så uppstår en elektrisk ström, som går från tvärsnittet till längdsnittet, således omvändt mot muskelströmmen. 
Ljuset är i flere afseenden ett vilkor för växternas lif och normala utveckling. Bildning af klorofyll (se d. o.) eger rum endast i ljus, och äfven det en gång bildade klorofyllet behöfver ljus för att kunna bibehålla sig. Så till vida som klorofyllet vid växternas näring spelar en vigtig och nödvändig rol, är ljuset medelbart ett vilkor för de grönfärgade växternas näring; men äfven omedelbart är växten beroende af ljuset, ty det genom klorofyllet förmedlade ombildandet af kolsyra och vatten till organiska föreningar sker blott under ljusets medverkan. Normalt klorofyll-lösa växter äro också, emedan de hafva annan näring, icke beroende af ljuset, utan kunna utveckla sig i ständigt mörker (t. ex. champignoner, tryffel). Påfallande är ljusets inflytande på grönfärgade organs 
page_number=24, index= - Vätesuperoxid ... 
tillväxt. I dessas celler försvagas nämligen, om ljuset undandrages dem, kraften att bilda protoplasma och cellulosa, så att vida färre celler alstras och de bildade cellernas väggar endast svagt förtjockas. Växterna få ett blekt utseende, stänglarna skjuta i längd, men blifva tunna och svaga, bladen få längre och tunnare skaft, bladskifvan blir mindre än vanligt och förblir ofta sammanrullad eller veckad såsom i knoppläget. Exempel på en sådan företeelse, etiolering, erbjuda rumsväxter i svag belysning, jordskott af i källare förvarad potates o. s. v. Om ljusets inverkan på vissa rörelser hos växten är förut taladt. — Äfven värme hör till växternas allmänna lifsvilkor. Hvarje lifsföretelse inom växten är bunden vid en viss temperatur; d. v. s. under en viss temperaturgrad, minimum, äfvensom öfver en viss temperatur, maximum, kan den icke ega rum. Detta gäller för tillväxten, för assimilationen, för protoplasmans rörelser, för rötternas verksamhet o. s. v. Inom dessa båda gränser, mellan minimum och maximum, finnes för hvarje funktion, och särskildt olika för hvarje växtart, ett optimum, vid hvilket denna funktion försiggår intensivast. Om således temperaturen stiger till optimum, verkar den gynsammare med hvarje grad, men stiger den öfver optimum upp till maximum, verkar den med hvarje grad ogynsammare. Man kan i allmänhet antaga, att alla vegetationsföreteelser hos våra inhemska växter börja först några grader öfver fryspunkten, derefter ökas i intensitet till ungefär 25–30° C., vid denna temperatur nå sitt optimum och vid temperaturer öfver 30° till bortåt 45° åter aftaga i energi för att vid omkr. 50° fullständigt utslockna. Hos varmare klimats växter ligger nedre gränsen betydligt högre; så t. ex. gror ett kurbitsfrö först vid + 13°. När döden genom för hög temperatur följer beror i väsentlig mån på vattenhalten; medan torra ärter, uppvärmda en timmes tid, förlora sin groningskraft först vid en temperatur öfver 70°, dödas de fulla med vatten redan vid + 54°. De flesta växtdelar fördraga under längre tid icke högre temperatur än omkr. 50° i luften, 45° i vatten. Växternas frysning, d. v. s. deras dödande eller skadande genom köld, eger rum först då, när växtens temperatur sjunker några, stundom t. o. m. många grader under fryspunkten, förutsatt att växten öfver hufvud är i stånd att frysa. Ty många skadas alls icke genom köld, såsom lafvar, många mossor och svampar; det är just de, hvilka också utan skada fördraga torka. Öfver hufvud äro mera torra växtdelar, såsom de flesta frön, våra träds vinterknoppar, mycket okänsliga, hvaremot, om de innehålla rikligare mängd vatten, såsom knoppar under utveckling, liksom öfver hufvud saftiga växtdelar, de mycket lätt frysa. Utsätter man en sådan vattenrik växtdel för köld, så träder en temperaturnedsättningen motsvarande del af vattnet ur cellerna och fryser på deras yta, medan väfnaden sammandrager sig; inom cellen fryser icke vattnet. Denna isbildning är i och för sig för många växter icke skadlig; ty vid långsam upptining återupptaga cellerna det långsamt smältande vattnet och återgå till sitt ursprungliga normala tillstånd. Sker deremot upptiningen fort, så får det i större mängd hastigt smältande vattnet icke tid att återinträda i cellerna, utan stagnerar i mellanrummen, hvarigenom växterna missfärgas och ruttna, eller det afrinner och afdunstar, så att växten förtorkar. — Intressanta verkningar på växternas organisation har äfven mediets beskaffenhet, hvilket visar sig särskildt hos de amfibiska växterna (<i>Polygonum amphibium, Nasturtium amphibium</i>, vissa i vatten växande <i>Ranunculus</i>-arter, <i>Sagittaria</i> m. fl.), hvilka, när de växa på land, utveckla blad af samma organisation som landväxternas, men deremot, om de sättas under vatten, få äkta vattenblad med för dessa egendomlig organisation och ofta alldeles afvikande former. Af mångfaldig inverkan på växterna är marken, i synnerhet genom olika vattenhalt och olika kemisk sammansättning, särskildt om denna beträffar växternas näringsämnen. Brist och öfverflöd på dessa ämnen kunna hafva till följd olika, abnorma bildningar och sjukliga företeelser (se vidare Växtsjukdomar). — Med afseende på växternas lifslängd talar man om ettåriga (<i>annuella</i>), tvååriga (<i>bienna</i>) och fleråriga (<i>perenna</i>, se d. o.) växter. Bland de sistnämnda må särskildt nämnas det kaliforniska barrträdsslägtet <i>Sequoia</i>, kändt för sina gigantiska dimensioner och långa lifslängd. I Kalifornien hafva påträffats representanter af detta slägte, hvilka hållit 100 m. och deröfver i höjd och synts hafva nått en ålder af mellan 1,000 och 3,000 år eller mera. Se Sequoia och Eucalyptus. — Om ett slags s. k. samlif mellan växter inbördes (»växtbolag») eller mellan växter och djur se Symbios. 
Växtformernas mängd och det faktum att hvarje växts efterkommande liknar moderväxten nödga till antagandet af arter (<i>species</i>) i växtriket såväl som i djurriket. Alla arter, som med afseende på fortplantningsorganen (blomma och frukt hos fanerogamerna, sporbildande organ och sporer hos kryptogamerna) visa väsentligen lika beskaffenhet, bilda ett slägte (<i>genus</i>). En uppgift för den beskrifvande botaniken är att sammanställa kännemärkena, som åtskilja slägten och arter. Sammanfattningen af dessa kännemärken kallas karakter: slägt- och artkarakter. Den förra innehåller företrädesvis kännemärken på blommor och frukt, den senare sådana, som afse vegetativa organ och morfologiskt underordnade afvikelser i blom- och fruktdelar. Är det blott fråga om de nödvändigaste kännemärkena till åtskilnad från närstående slägten inom en familj eller arter inom ett slägte, är en diagnos tillräcklig, som består af endast några få ord. Det kortaste uttrycket för att beteckna en växt är dess botaniska namn. Förr benämnde man växterna med de i de lefvande språken brukliga folknamnen eller med en kort latinsk diagnos. Linné först införde den sedan allmänt antagna latinska, binära nomenklaturen, d. v. s. benämnde hvarje växtart med tvänne ord, det förra, vanligen ett substantiv, angifvande slägtet, det senare arten. Artnamnet, vanligen ett adjektiv, uttrycker en särskildt framträdande och från beslägtade former 
page_number=25, index= - Växter ... 
afvikande egendomlighet hos växten, eller afser det artens fädernesland, växtplats, medicinska verksamhet o. s. v. Äfven egennamn kunna användas, antingen i genitiv (vanligen till någon botanikers ära) eller förändrade till adjektiv. Eger en art varieteter, betecknas dessa liksom arterna, och ordet, som afser dem, sättes efter artnamnet. Äro varieteterna flere, erhålla de fortlöpande (vanl. grekiska) bokstafstecken fr. o. m. bokstafven <i>β.</i> En af våra björkarter, <i>Betula verrucosa</i> Ehrh., varierar med parflikigt inskurna blad, med triangulärt äggrunda, spetsiga flikar (<i>B. verrucosa β. lobata</i> C. Ands.), med bladen nästan pardelade i lansettlika, långspetsade flikar, den s. k. Ornäsbjörken (<i>B. verrucosa γ dalecarlica</i> L. d. y.). eller med bladen små, mer breda än långa (<i>B. verrucosa δ arbuscula</i> Fr.). Till fullständigheten i ett botaniskt växtnamn hör bifogandet af dess auktor, den författarens namn, som först tillagt arten detta namn. Detta sker genom konventionel förkortning af namnet: i ofvannämnda exempel Ehrh. för F. Ehrhart, C. Ands. för C. Andersson, L. d. y. (L. fil.) för Linné den yngre, Fr. för E. Fries. Det förekommer ej sällan, att samma växt erhållit olika namn af olika författare, t. ex. när samma växtart beskrifvits och namngifvits från olika land af olika forskare, som ej känt till hvarandras forskning. Då en växtart beskrifvits under två eller flere namn, godkänner vetenskapen (enligt »prioritetsprincipen») regelmässigt det äldsta. De olika namn, som tillagts en och samma växt, kallar man dess synonymer. 
I den mån de kända växtformernas antal ökades[1], dess känbarare blef behofvet af ett system, som kunde underlätta öfversigten af växterna och deras återfinnande vid examinering. Första steget härtill togs genom art- och slägtbegreppens fastställande, hvilket kan anses hafva uppnåtts först med 17:de årh:s slut (närmast genom Tournefort, d. 1708). Allt flere systematiska försök gjordes sedan, tills Linné 1735 offentliggjorde sitt sexualsystem (se d. o.). Ändamålet med detta liksom med alla föregående var att utgöra en ledtråd vid examineringen. För den skull fäste man sig vid likheter och olikheter med hänsyn till ett eller några få organ (t. ex. blomfoder, blomkrona, ståndare, frukt o. s. v.) och delade derefter växterna i klasser, obekymrad huruvida uppenbarligen mycket olika växter ställdes i samma eller mycket lika växter i skilda klasser. Alla dessa system kallades derför med rätta artificiella. Ehuru de icke varit utan gagn för det botaniska studiet, är det tydligt, att de ej kunna tillfredsställa den, som genom systemet önskar erhålla en öfversigt af de olika växtformernas inbördes förvantskap, deras större eller mindre likhet med hänsyn till alla eller de flesta väsentliga organ. Den förste, som uttalade sig för nödvändigheten af ett naturligt växtsystem var Magnol (1689), och den förste, som gjorde ett försök att fördela de dittills kända slägtena i naturliga ordningar eller familjer, var Linné (1736). Många forskare hafva sedan lemnat bidrag till urskiljande och begränsande af dylika familjer, och en mängd s. k. naturliga system har uppstälts. I alla dessa äro familjerna åtminstone i hufvudsak desamma, så att olikheten förnämligast består i de olika principer, efter hvilka familjerna blifvit ordnade. Detta bör nämligen ske så, att deras närmare eller fjärmare öfverensstämmelser sins emellan på ett tydligt och naturenligt sätt läggas i dagen. Vid uppställandet af ett naturligt system är det tydligt, att det måste vara af hufvudsaklig betydelse hur man uppfattar de olika växtformernas uppkomst och utbildning. I detta afseende göra sig tvänne grundväsentliga meningar gällande. Enligt den ena är hvarje art (stamform) ursprungligen uppkommen genom en särskild skapelseakt och i det närmaste för all framtid konstant. Enligt den andra fanns vid växternas första uppträdande på jorden endast en lågt organiserad form eller ett fåtal sådana, ur hvilka under tidernas lopp till följd af inneboende krafter, påverkade af yttre förhållanden, nya former utvecklats. Uppkomsten af dylika antages äfven fortfarande kunna ega rum. Derigenom kan en art gifva upphof till flere verkligen beslägtade. Och på samma sätt antager man, att ur ett slägte eller en klass andra sådana uppstått. Detta är den s. k. descendensteorien, som stöder sig dels på paleontologiens resultat, dels på det obestridliga faktum att hvarje art kan ega såväl variationsförmåga som ock förmåga att genom arf till efterkommande öfverlemna uppkomna oegentligheter (se Darwinism). Dessa båda åskådningssätt hafva funnit uttryck i tvänne olika grupper af s. k. naturliga system: morfologiska, i hvilka familjernas anordning sker blott med hänsyn till den större eller mindre öfverensstämmelsen med afseende på växternas vigtigare organ, utan att hänsyn tages till den ena växtformens utveckling ur den andra, och fylogenetiska, i hvilka man tvärtom lägger uteslutande eller mesta vigten på de särskilda typernas (klassernas, familjernas o. s. v.) bevisade eller förmodade utveckling ur hvarandra. Om descendensteorien, sådan den nu plägar framställas, är riktig och så vida systemet har till uppgift att lägga växtformernas utveckling ur hvarandra tydligt i dagen, måste ett verkligt fylogenetiskt system vara att föredraga framför hvarje annat. Men emedan vår kännedom om förgångna geologiska perioders växtformer är alltför ofullständig, är det f. n. omöjligt att uppställa ett sådant, hvarför man tills vidare måste nöja sig med morfologiska system, vid hvilkas uppställande nödig hänsyn tagits till de <i>säkra</i> resultat, som vunnits jämväl genom studiet af de utdöda växtformerna samt af de nu lefvandes anatomi, organogeni m. m. Men ej blott i ofvan påpekade afseenden hafva systematici haft olika uppfattning, utan ock afvikit från hvarandra i andra punkter, såsom om man vid en systematisk uppställning bör börja med de lägsta växterna och fortgå till de högsta eller tvärtom, i huru många 
 
 [1] Linné kände, enl. hans »Species plantarum», 9,000 fanerogamer (fröväxter). Nu uppgår antalet kända fanerogam-arter till öfver 100,000 (artbegreppet fattadt i samma mening som hos Linné). Af dessa eger Skandinaviska halfön 1,540. 
page_number=26, index= - Växter ... 
hufvudgrupper växtriket bör fördelas, och hvilka växter böra anses vara de fullkomligaste. De flesta nutida systematici anse, att man bör börja med de lägsta, ehuru man i läroböcker af pedagogiska skäl ofta gör tvärtom. Beträffande andra punkten hafva meningarna varit mycket delade, såsom synes af följ. öfversigt af hufvudgrupperna i några få system, näml. de som uppstälts af 1) A. L. de Jussieu (1789): A) <i>Acotyledones,</i> B) <i>Monocotyledones</i> och C) <i>Dicotyledones.</i> — 2) A. P. de Candolle (1813): A) <i>Vasculares:</i> a) <i>Exogeneae</i> (= dikotyledoner och barrträd), b) <i>Endogeneae</i> (= monokotyledoner och ormbunkar); B) <i>Cellulares</i> (= öfriga kryptogamer). — 3) E. Fries (1835): A) <i>Cotyledoneae:</i> a) <i>Dicotyledoneae,</i> b) <i>Monocotyledoneae;</i> B) <i>Nemeae:</i> a) <i>Heteronemeae</i> (= ormbunkar och mossor), b) <i>Homonemeae</i> (= bålkryptogamer). — 4) Endlicher (1836): A) <i>Thallophyta</i> (= bålkryptogamer); B) <i>Cormophyta:</i> a) <i>Acrobrya</i> (= mossor, kärlkryptogamer m. m.), b) <i>Amphibrya</i> (= monokotyledoner), c) <i>Acramphibrya</i> (= dikotyledoner och gymnospermer). = 5) Eichler (midten af 1870-talet): A) <i>Thallophyta;</i> B) <i>Bryophyta;</i> C) <i>Pteridophyta;</i> D) <i>Gymnospermae;</i> E) <i>Angiospermae,</i> a) <i>Monocotyledoneae,</i> b) <i>Dicotyledoneae.</i> — 6) Engler (1887): A) <i>Mycetozoa;</i> B) <i>Thallophyta;</i> C) <i>Embryonata zoïdiogama,</i> a) <i>Bryophyta,</i> b) <i>Pteridophyta;</i> D) <i>Emkryophyta siphonogama,</i> a) <i>Gymnospermae,</i> b) <i>Angiospermae,</i> α) <i>Monocotyledoneae,</i> β) <i>Dicotyledoneae.</i> — Rörande den tredje frågan antager man nu allmänt, att angiospermerna stå högre än gymnospermerna, men A. L. de Jussieu ansåg barrträden vara de mest utvecklade. Likaledes anses af de allra fleste dikotyledonerna vara högre än monokotyledonerna, men Drude (1887) omfattar en motsatt åsigt och ställer <i>Orchidaceae</i> högst. Bland dikotyledonerna hafva några ansett de med fribladiga, andra de med sambladiga blomkronor, några de med regelbundna, andra de med oregelbundna blommor vara fullkomligare, hvarför som de högsta blifvit ställda <i>Ranunculaceae</i> (af de Candolle), <i>Mimoseae</i> (af F. T. Bartling och Endlicher), <i>Bosaceae</i> (af Sprengel), <i>Aurantiaceae</i> (af L. Reichenbach), <i>Anonaceae</i> (af Oken), <i>Campanulaceae</i> (af Brongniart), <i>Compositae</i> (af E. Fries), <i>Boragineae</i> (af Wahlenberg) o. s. v. De flesta nutida systematici omfatta dock den af E. Fries uttalade åsigten om de med sambladiga blomkronor försedda dikotyledonernas och bland dem familjen <i>Compositaes</i> företrädesrätt. 
Det system, som på senare tider vunnit allt större tillslutning, är det som blifvit kalladt det Bartling-Braun-Eichlerska, hvars hufvuddrag här meddelas. 
Växtriket delas i 5 afdelningar: 
I. Bålväxter (<i>Thallophyta</i>), växter, som hafva en bål l. thallus, d. v. s. ett vegetativt system, som (utom hos de högsta algerna) icke är utprägladt i rot, stam och blad. I motsats till bålväxterna kallas alla öfriga växter Cormophyta (stamväxter). Bålväxterna delas i två underafdelningar, inom hvilka den första klassen är starkt aflägsnad från alla de andra. 
  Algerna, med 5 klasser:  A.  1:sta kl. Kiselalger (<i>Diatomeae</i>).  B. Äkta alger.   2:dra kl. Klyfsvampar (<i>Schizophyta</i>).   3:dje kl. Grönalger (<i>Chlorophyceae</i>).   4:de kl. Brunalger (<i>Fucoideae</i>).   5:te kl. Rödalger (<i>Florideae</i>).   Svamparna, med 7 klasser:  A.  6:te kl. Slemsvampar (<i>Myxomycetes</i>).  B. Äkta svampar.   7:de kl. Vattensvampar (<i>Phycomycetes</i>).   8:de kl. Brandsvampar (<i>Ustilagineae</i>).   9:de kl. Sporhylsesvampar (<i>Ascomycetes</i>).  10:de kl. Rostsvampar (<i>Uredineae</i>).  11:te kl. Fyrsporiga svampar (<i>Basidiomycetes</i>).  12:te kl. Lafvar (<i>Lichenes</i>).  
II. Mossor (<i>Bryophyta</i> l. <i>Muscineae</i>) hafva stam och blad, men sakna äkta rot och kärl-strängar. De lägsta mossorna hafva dock bål. Befruktningen utföres med vattnets tillhjelp af rörliga sädeskroppar. Af den befruktade äggcellen utvecklas en frukt (kapsel) med encelliga förökningsorgan, sporer. Af sporen utvecklar sig vid dess groning det vegetativa systemet, som bär fortplantningsorganen och som är deladt i två afdelningar: förgrodden (protonema) och den på denna bildade, bladbärande växten.   13:de kl. Lefvermossor (<i>Hepaticae</i>).  14:de kl. Bladmossor (<i>Musci</i> l. <i>M. frondosi</i>).  
III. Kärlkryptogamer l. bräkenartade växter (<i>Cryptogamae vasculares</i> l. <i>Pteridophyta</i>) hafva stam och blad, äkta rötter och kärlsträngar. Befruktningen som hos mossorna. Af den befruktade äggcellen framväxer den bladbärande stammen, som på sina blad bär förökningsorganen, sporerna, i kapsellika sporhus. Vid sporens groning bildas en liten förgrodd (prothallium), som bär fortplantningsorganen.   15:de kl. Egentliga ormbunkar (<i>Filicinae</i>).  16:de kl. Fräkenväxter (<i>Equisetinae</i>).  17:de kl. Lummerväxter (<i>Lycopodinae</i>).  
IV. Gymnospermae, med nakna frön. Vegetationsorganen äro i hufvudsak desamma som i föreg. afdelning. Vissa skott metamorfoseras i fortplantningens tjenst till blommor. Af den befruktade äggcellen framgår det bladbärande skottet, som tillbringar sin första lefnadstid som växtämne i ett frö och först vid groningen fortsätter sin utveckling. De mot sporerna hos de två föregående afdelningarna svarande organen kallas frömjöl (pollen) och embryosäck. Frömjölskornen äro flercelliga. I embryosäcken bildas <i>före</i> befruktningen en näringsrik förgrodd med honliga fortplantningsorgan, fröhvitan. Frömjölet föres af vinden till de embryosäcken inneslutande organ, äggen, som sitta på öppna fruktblad utan märke. 
  18:de kl. <i>Cycadeae.</i>  19:de kl. <i>Coniferae</i> (barrträd).  20:de kl. <i>Gnetaceae.</i>  
V. Angiospermae, med frön inuti en frukt. I öfrigt som föreg., men äggen äro inneslutna inom sammanvuxna fruktblad, hvilka bilda nertill omkring fröämnena en sluten hålighet, fruktämnet, upptill det s. k. märket, afsedt för frömjölets mottagande. Pollenkornen äro encelliga, på sin höjd med två cellkärnor, och föras 
page_number=27, index= - Växter ... 
af djur (mest insekter), vinden eller på annat sätt till märket. Fröhvita bildas först efter befruktningen.   21:sta kl. <i>Monocotyledones.</i>  22:dra kl. <i>Dicotyhdones.</i>  
Dikotyledonerna delas i 2 underklasser: <i>Choripetalae</i> (med fribladig krona) och <i>Sympetalae</i> (med sambladig krona). 
Sedan lång tid tillbaka har man indelat växterna i kryptogamer och fanerogamer (till de förra höra de tre första ofvannämnda afdelningarna, till de senare de båda andra), men denna indelning har intet verkligt systematiskt värde, ehuru i många fall mycket beqväm. — Kryptogamerna hafva också kallats sporväxter, emedan de föröka sig genom encelliga organ, sporer, och fanerogamerna kallas då i motsats dertill fröväxter (spermofyter), emedan de föröka sig genom frön, flercelliga kroppar, hvilkas vigtigaste del är växtämnet, växten i fostertillstånd. — Mossor, kärlkryptogamer och gymnospermer kallas med ett gemensamt namn arkegoniater, emedan de alla hafva ett honorgan af bestämd byggnad, archegonium (se d. o.). 
Vetenskapen om växterna heter botanik (se d. o.). Den afdelning af denna, som sysselsätter sig med de utdöda växtformerna, kallas bl. a. <i>paleobotanik</i> eller <i>växtpaleontologi</i> (se Paleontologi 2); den del af den botaniska vetenskapen, som redogör för de olika växtformernas utbredning öfver jordytan, är <i>växtgeografien</i> (se d. o.). — Om växternas stora betydelse för menniskorna och djuren se bl. a. Beklädnadsväxter, Färgväxter, Födoämnen, Läkemedel, Vegetarism, Trä, Fodermedel, Utfodring. 
<b>Växternas rörelser.</b> Se Rörelsefenomen och Växter, sp. 41. 
<b>Växternas sömn.</b> Se Somnus plantarum. 
<b>Växtfibrer</b> är ett af allmänheten begagnadt, men tämligen obestämdt uttryck af samma bemärkelse som växttrådar, eller trådliknande bildningar, erhållna af växter, t. ex. af deras bast eller af kärlknippen ur vissa blad (<i>Agave, Phormium,</i> m. fl.). Jfr Fiber. O. T. S. 
<b>Växtfibrin.</b> Se Gluten. 
<b>Växtfysiologi.</b> Se Botanik, sp. 962. 
<b>Växtgeografi</b> (geografisk botanik) är den del af den botaniska vetenskapen, som redogör för de mångfaldiga olika växtformernas utbredning öfver jordytan samt söker upptäcka och angifva de skiftande orsakerna till denna utbredning. Många faktorer äro dervid verksamma: först och främst alla de förhållanden och omständigheter, som ligga till grund för ett lands eller en trakts klimat, samt vidare växternas större eller mindre behof af värme, fuktighet, ljus, skydd för vindar o. s. v., hvarjämte växternas fröspridnings- och fortplantningsförmåga samt deras härdighet och kraft att emotstå ogynsamma förhållanden dervid spela en stor rol. Äfven jordmånen har sin betydelse för växternas utbredning och trefnad, dock ej i den högre grad, som man förut antagit. Från geografisk synpunkt sedt, har man indelat växttäcket på jorden i bälten (zoner) till ett antal af åtta på ömse sidor om eqvatorn upp till polerna, vanligen med följande uppställning:   breddgrad årlig medeltemperatur 1. eqvatorial-zonen 0° – 15° med + 28° – + 26° C. 2. tropiska  »  15° – 23,5°» + 26° – + 23° » 3. subtropiska » 23,5° – 34° » + 23° – + 17° » 4. varmare tempererade »  34° – 45° » + 17° – + 12° » 5. kallare tempererade »  45° – 58° » + 2° – + 6° » 6. subarktiska »  58° – 66° » + 6° – + 4° » 7. arktiska  »  66° – 72° » + 4° – + 0° » 8. polarzonen   72° – 90° » + 0° »  
1) Eqvatorialzonen l. heta zonen, äfven kallad palmernas och pisangväxternas jordbälte efter sina kanske mest karakteristiska växter, har hög värme, stark fuktighet, rik mylla (humus) af förmultnade organiska ämnen, hvilket allt skänker den största yppighet åt växtverlden. Urskogarna äro genomdragna af lianer af hvarjehanda slag, bl. a. af <i>Calamus-</i>palmer. Den formrika vegetationen får icke rum på marken, utan vandrar upp åt urskogarnas stammar, såsom de talrika, ofta praktfulla, epifytiska orkidéerna och en mängd verkliga parasiter, hörande till fam. <i>Lorantheae, Balanphoroae</i> och <i>Cytineae,</i> med den närastående underbara <i>Rafflesia Arnoldi.</i> Der lefva de värderika palmerna, bananerna, kryddliljorna och många andra odlade och nyttiga växter, såsom bromeliacéer (ananas), euforbiacéer, urticacéer, rubiacéer (<i>Cinchoneae</i>), malvacéer, <i>Büttneriaceae</i> (kakao), leguminoser, sapotacéer (guttaperkaträd) och sapindacéer (guarana och såpnöten) samt jättegräset bambu och vid stränder och flodmynningar de för sin ohelsosamhet omtalta mangroveskogarna. — 2) Tropiska zonen, eller fikonträdens och de trädartade ormbunkarnas zon, öfverensstämmer i grunddragen med eqvatorialzonen och har i det hela samma växtformer. Det stora slägtet <i>Ficus</i> har der sina allra flesta arter. Talrika äro pepparrankorna, brödfruktträden och konvolvulacéerna. De trädartade ormbunkarna tillhöra denna zon. Å de torra fälten (pampas) i Central-Amerika finnas kakteer. I urskogarna sammanbindas träden af aristolochiéer, bignoniacéer m. fl. Orkidéer och de granmossliknande tillandsierna äro egendomliga epifyter. — 3) Subtropiska zonen, eller myrtnarnas och lagerträdens zon. I dessa trakter uppträda den tropiska växtverldens representanter mera enstaka. Dadelpalmen och dhumpalmen samt dvärgpalmen tillhöra ännu detta jordbälte, der icke längre råda samma fuktighet och höga värme, som i de föregående zonerna. Myrtenfamiljen och laurinéerna (lagern, kamferträdet, kanel etc.) nå der sin högsta utveckling. Kaktusliknande euforbiacéer och <i>Dracaena-</i>arter frodas der. Å södra halfklotet har man Kaplandets egendomliga flora af slägtena <i>Strelitzia, Euphorbia, Stapetia</i> och <i>Mesembryanthemum,</i> de flesta af dessa 3 sista slägten med tjocka, köttiga blad, en mängd <i>Ericineae,</i> pelargonior och proteacéer, hvilka sistnämnda äfven finnas i Australien, der de stora, resliga <i>Eucalyptus-</i>arterna samt teakträdet och akacier äro karakteristiska, och der Ericineae 
page_number=28, index= - Växter ... 
ersättas af <i>Epacrideae.</i> I Syd-Amerika uppträda inom denna zon trädartade <i>Synanthereae</i> samt fuchsier och calceolarier. I östra Asien träffas <i>Ternströmiaceae</i> (téfamiljen), och äfven nordligare växttyper börja förekomma, såsom <i>Taxodium,</i> pilar och popplar. Kulturväxter äro under sommarårstiden ris, indigo, bomull, sockerrör och majs, under vintern hvete och andra sädesslag samt tobak, lin och hampa. — 4) Den varmare tempererade zonen, eller de alltid gröna löfträdens zon, sammanfaller i Europa med Medelhafstrakterna, hvilkas vegetation genom mångtusenårig odling blifvit mycket förändrad. Der finnes en mängd arter af ekslägtet, bl. a. korkeken och galläppleeken. De skönblommande <i>Cistus-</i>arterna jämte granater och andra myrtacéer, rosenlagern (<i>Nerium oleander</i>) samt lagern (<i>Laurus nobilis</i>) äro der hemmahörande likasom många löfträd med ständigt gröna kronor, orangerna (apelsin, citron, pomerans), oliver och fikon samt många starkt aromatiska örter och halfbuskar af fam. <i>Labiatae,</i> använda såsom kryddor och läkemedel. Nejlikartade växter, <i>Synanthereae</i> och ärtväxter äro talrika. Vinrankan har der sitt stamhåll. Äfven en palm, dvärgpalmen, tillhör denna region. I Nord-Amerika äro magnolier, <i>Vitis-</i> och <i>Ampelopsis-</i>arter egna för detta jordbälte. På Nya Zeeland uppträda ännu trädartade ormbunkar; i Syd-Amerika utgöra blomkorgsväxter (<i>Synanthereae</i>) en betydande del af vegetationen, och i Chile träffas bokskogar. — 5) I den kallare tempererade zonen, eller de bladfällande löfträdens zon, äro våra vanliga löfträd, såsom ek, alm, lind, ask o. s. v., förherskande, och barrträden uppträda der massvis. Marken täckes af gräs, som bilda vackra mattor, och ljunghedar förekomma. <i>Umbelliferae</i> och <i>Cruciferae</i> äro ymniga. Ärtväxter och blomkorgsväxter pryda marken. De vanliga europeiska sädesarterna och kulturväxterna äro i allmänt bruk. — 6) I den subarktiska zonen, eller barrträdens zon, uppträder <i>Pinus-</i>slägtet i tallösa individer, massvis bildande väldiga skogsbestånd af tall och gran. Björk, al, asp och rönn äro de förnämsta löfträden. De nämnda träden aftaga i storlek och nedkrympa till buskar mot zonens nordliga gräns. Inom denna zon äro vidsträckta kärrmarker (»myrar») vanliga, med <i>Ledum</i> och <i>Andromeda,</i> hvilka förekomma äfven i föregående jordbälte. Torfmossar med <i>Drosera-</i>arter tilltaga i vidsträckthet, bildande en öfvergång till de bekanta »tundrorna», dessa ödsliga mossfält, som i norra Ryssland och i Sibirien äro utbredda utmed Ishafvet och hvila på evig is, som påträffas redan omkr. 1 m. under jordytan. — 7) I den arktiska zonen, eller alpbuskarnas zon, försvinna barrträden. Endast fjällbjörken reser sig upp med en knotig, mångböjd, vresig stam. Dvärgbjörken, enen, många pil-arter och ljungväxter samt hjortron bilda en nedtryckt buskvegetation. Renlafven och några andra lafvar samt mossor intaga stora trakter, och växttäcket blir alltmera torftigt. — 8) I polarzonen, eller alpörternas zon, äro kryptogamerna öfvervägande, i synnerhet algerna i hafvet, som på flere ställen inom denna zon visar en oerhörd rikedom af dessa växter. Trädvegetationen representeras af ett par videarter (<i>Salix polaris</i> och <i>S. herbacea</i>), hvilkas vedartade delar krypa under jordytan och i jordbrynet uppskjuta små grenar, bärande i toppen ett par blad och mellan dem ett hänge. Hela den fanerogama floran utgöres af ett par hundratal arter; så starkt har densamma blifvit reducerad från tropikernas rikedom med många tusental af växlande, yppiga växtformer. 
Motsvarande vegetativa bälten kan man iakttaga vid uppstigandet å ett tillräckligt högt berg, beläget under eqvatorn. Det är en känd sak, att temperaturen aftager, ju högre upp man kommer i luften eller höjer sig öfver hafsytan, tills man slutligen kommer till snögränsen (se Snö). Man har i allmänhet antagit, att temperaturen skulle aftaga med 1° C. för hvarje höjning af 500 fot; detta aftagande är dock vexlande, beroende på hvarjehanda lokala omständigheter. Emellertid har man tilldelat hvarje växtgeografisk höjdregion en stigning af 1,900 till 2,000 fot, eller omkr. 600 m. Sålunda räknar man under eqvatorn följande vertikala vegetationsregioner, benämnda med likartade namn som de motsvarande horisontala zonerna: 1) <i>palmernas och bananernas</i> region från O–600 m., 2) <i>de trädartade ormbunkarnas och fikonträdens region,</i> 600–1,200 m., 3) <i>myrtnarnas och lagerträdens region,</i> 1,200—1,800 m., 4) <i>de alltid gröna löfträdens region,</i> 1,800–2,400 m., 5) <i>de bladfällande löfträdens region,</i> 2,400–3,000 m., 6) <i>barrträdens region,</i> 3,000–3,600 m., 7) <i>alpbuskarnas region,</i> 3,600–4,200 m., och 8) <i>alpörternas region</i> 4,200 –4,800 m. Naturbeskaffenheten af dessa regioner är ungefär densamma, som förut här skildrats med afseende på de horisontala växtgeografiska zonerna. 
Såsom ett bihang till den meddelade uppställningen af de växtgeografiska zonerna brukar man anföra de s. k. växtgeografiska rikena, utgörande områden, som erbjuda en egendomlig karakter i vegetativt hänseende, och hvilka hafva tilldelats någon berömd botaniker, som inom de resp. rikena varit företrädesvis verksam. Så har riket 1, <i>mossornas</i> och <i>saxifragernas</i> rike, tilldelats G. Wahlenberg, som ransakat inom alpörternas region i Europa med dess polarklimat. Riket 2, <i>umbellaternas</i> och <i>koniferernas</i> rike, har tillegnats Linné och omfattar Nord- och Mellan-Europa jämte de högre bergstrakterna inom det polarktiska området, såsom Pyrenéerna, Alperna, Kaukasus, Hindukusch o. s. v. De vanliga sädesslagen samt vin och allahanda frukter odlas der. Der finnas ock verkliga gräsmattor, hvarjämte foderväxter odlas för bedrifvande af boskapsskötsel, vidare skogar af barrträd och löffällande träd. Riket 3, de Candolles rike, hyser öfvervägande labiater och nejlikartade växter. Det utgöres af Svarta hafvets och Medelhafvets kusttrakter jämte Azoriska och Kanariska öarna. Till de vanliga sädesslagen komma i vissa trakter ris och hirs. Fikon, sydfrukter (»oranger») och oliver odlas. Gräsväxter träda tillbaka. Sommarhettan förbränner ofta floran, som 
page_number=29, index= - Växter ... 
mest framträder såsom en vinter- och vårflora af stor skönhet. Det 4:de riket, <i>Aster-</i> och <i>Solidago-</i>arternas eller Michaux's rike, omfattar de nordliga och de mellersta af Nord-Amerikas Förenta stater, der de nämnda synanthererna under eftersommaren och hösten gifva ett praktfullt, skiftande och formrikt blomstertäcke. Europeiska sädesslag samt dessutom majs odlas. Hängeträd och barrträd träffas der i mängd. I det 5:te, Pursh tillegnade riket, som ligger söder om det näst föregående, är det <i>magnolierna,</i> som med sina lummiga kronor, breda, glänsande blad och stora praktfulla blommor, vanligen snarlika hvita näckrosor, gifva karakter åt landskapet. Sockerrör, ris och bomull äro de förnämsta kulturväxterna. Det 6:te, eller Kaempfers rike, kännetecknadt såsom <i>kamelliernas</i> och <i>celastrinéernas</i> rike, är förlagdt till Japan och mellersta Kina. Förnämsta sädesslaget är ris, men derjämte förekomma bokhvete samt de stärkelserika knölarna af <i>Caladium esculentum</i> och <i>Convolvulus edutis</i> (batater). Sagomjöl beredes af märgen hos <i>Cycas revoluta.</i> Der har tebuskens odling sitt egentliga stamhåll, och man odlar der bomullsbusken för att erhålla beklädnadsmaterial, hvartill dock i första rummet der användes det bekanta silket, för hvars frambringande mulbärsträd ymnigt odlas, hvilkas blad i främsta rummet tjena silkeslarven till föda. Det 7:de riket, Roxburghs eller <i>scitaminéernas</i> (kryddliljornas) rike, omsluter de båda Indiska halföarna och Ceylon upp till en höjd af 1,200–1,500 m. öfver hafvet. Der träffas många sädesslag (förnämligast ris och hirs), sorghum m. fl., jordnötter, en otalig mängd välsmakande och ätliga frukter, såsom bananer, kokos, tamarind, mangostan, psidium, sydfrukter, samt sockerrör, kaffe, kryddnejlikor, peppar, ingefära, gurkmeja, kardemummor o. s. v., bomull, indigo och opium. Det 8:de riket, tilldeladt Wallich, som i synnerhet bearbetat dess flora, eller växtverlden å Emodiska eller Indiska höglanden, i synnerhet bergen och högdalarna på Himalajas södra sluttningar, har ett svalare klimat, så att europeiska sädesslag trifvas, men tillika »bergris» kan odlas. Växtformerna äro i allmänhet beslägtade med de europeiska. <i>Rheum-</i>slägtet är representeradt af flere arter. Från detta upphöjda rike stiga vi ned till det 9:de riket, eller Reinwardts polynesiska rike, som omfattar öarna mellan östra Indiska halfön och Australien. Der är brödfruktträdet af största betydelse jämte maniok (<i>Iatropha Manihot</i>). Kamferträdet växer vildt, och muskot odlas, likaledes ris och bomull samt å bergshöjderna tebusken och från Syd-Amerika öfverförda <i>Cinchona-</i>arter. Det 10:de riket är Blumes högjavanska rike, omfattande Javas alpina trakter öfver 1,500 m. öfver hafvet. Naturförhållandena äro såsom i Emodiska riket. Det 11:te riket, Chamissos oceaniska rike, utgöres af Stilla hafvets öar inom tropikerna. Dessa öar äro brödfruktträdens egentliga hemland. Såsom föda begagnas för öfrigt stamknölarna af många aroidéer och <i>Taccaceae,</i> af <i>Convolvulus</i> och <i>Dioscorea</i> (yams). Kokospalmens egentliga hemland hör till detta örike. Bananer öfvrerflöda. Der finnas fikon, <i>Citrus-</i>arter, <i>Spondias edulis</i> m. fl. Det 12:te riket, Forskåls eller balsamträdens rike, omfattar den sydvästliga, bergiga delen af Arabiska halfön, der arter af de balsamrika slägtena <i>Balsamodendron, Amyris, Boswellia</i> m. fl. gifva karakter åt vegetationen. Kulturväxter äro majs och durrha samt kaffe, socker, fikon, dadlar, tamarind, bomull och indigo m. m. Det 13:de riket är Deliles öckenrike, omfattande Nord-Afrikas öckenland med en i de torra trakterna ytterst fattig och torftig vegetation af vanligen risiga, taggiga växter, såväl örter som buskar och träd, såsom de mångformiga, taggbeväpnade <i>Acacia-</i>arterna, flere gifvande det bekanta arabiska gummit, och många <i>Cassia-</i>arter, hvilkas blad utgöra drogen senna. Der vatten finnes i tillräcklig mängd, utvecklas dadelpalmen i högsta fullkomlighet. Europeiska sädesslag och majs samt det inhemska negerkornet (<i>Sorghum dourrha</i>) äro odlade, jämte fikon, <i>Ricinus</i> och andra euforbiacéer samt terebinthacéer, såsom i Egypten och öfriga muhammedanska stater i Nord-Afrikas kusttrakter vid Medelhafvet samt Algeriet. Söder om öcknen vidtager det 14:de, eller tropiskt afrikanska, åt Adanson egnade växtgeografiska riket, der tropikverldens yppiga flora är rikt representerad och de jättelika baobab- eller apebröds-träden (<i>Adansonia digitata</i> L.) höja sina väldiga kronor öfver den täta urskogen såsom en ny skog, ypplyft öfver denna nyss nämnda. Det 15:de riket, <i>kaktusväxternas</i> och <i>piperacéernas</i> eller Jacquins rike, utgöres af Mejico, Central-Amerika och de nordliga delarna af Syd-Amerika upp till 1,500 m. öfver hafvet. Der finnas kakteer i mängd å de torra trakterna, men för öfrigt en rik tropisk vegetation af piperacéer, bromeliacéer (ananas) och anonacéer, till hvilken familj hör en af verldens läckraste frukter, »cherimoja» (<i>Anona cherimolia</i> Mill., se Anona), jämte många andra välsmakande frukter, såsom af <i>Psidium pomiferum, Jambosa vulgaris</i> o. s. v. Kaffe, socker och vanilj samt många medicinalväxter (bland dem sarsaparill) utföras. Mejicos inre är högbergigt, och bergstrakterna, 1,500 m. öfver hafvet, bilda det 16:de riket, benämndt efter Bonpland och karakteriseradt af en extratropisk vegetation med många konvolvulacéer, bland hvilka <i>Ipomoea purga</i> lemnar drogen jalapa. Europeiska sädesslag och frukter trifvas. Det 17:de riket är <i>cinchonéernas</i> eller Humboldts rike på Andiska bergskedjan i Syd-Amerika på en höjd mellan 1,500 och 3,500 m. öfver hafvet. De utomordentligt vigtiga, numera till engelska och holländska Indiens sub-alpina trakter öfverflyttade arterna af slägtet <i>Cinchona</i> hafva der sitt ursprungliga hemland. Der finnas och odlas äfven <i>Coca-</i>busken och den stärkelserika <i>Chenopodium Quinoa</i> L. samt europeiska sädesslag. Ofvan detta rike kommer det 18:de, Ruiz' et Pavons rike, bestående af Andernas högsta trakter, ofvan 3,000 m., karakteriserade genom alpbuskar, <i>Escallonieae</i> och <i>Calceolarieae.</i> De tropiska formerna finnas icke mer. Vestindiens öar bilda det 19:de riket, 
page_number=30, index= - Växtgift ... 
tillegnadt den svenske botanisten O. Swartz. Tropisk vegetation är rådande, och i synnerhet är rikedom på ormbunkar och orkidéer. Kaffe, socker och ris odlas i stor skala m. m. Det 20:de riket, <i>palmernas</i> och <i>melastomacéernas</i> rike, tilldeladt C. Martius, omfattar Brasilien och angränsande trakter af Syd-Amerika öster om Anderna ned till södra vändkretsen. Der råder den yppigaste vegetationen på jorden. Palmerna finnas i oerhörd rikedom, bildande jämte andra träd urskogar, genomdragna af lianer af många slag samt bärande på stammarna tallösa epifyter och verkliga parasiter. Stor kaffeproduktion; många vigtiga droger (kräkrot o. s. v.); tropiska sädesslag. Söder om 20° s. br. sträcker sig i Syd-Amerika öster om Anderna ned till 40° s. br. det 21:sta riket, S:t Hilaires eller <i>de trädartade synantherernas</i> rike. Der återfinner man vinrankans odling, persikan och europeiska kulturväxter. Sydvestligaste delen af Patagonien, Eldslandet och Falklandsöarna bilda det 22:dra riket, D'Urvilles antarktiska rike, hemlandet för <i>berberidéer</i> och <i>fuchsier,</i> som för öfrigt visar mycken öfverensstämmelse med europeiska floran. I Syd-Afrika, Kaplandet och det inre höglandet norr derom, har man förlagt det 23:dje riket, Thunbergs eller <i>stapeliernas</i> och <i>mesembryanthemernas</i> rike, hvilkas köttiga stammar och blad jämte många underliga växtformer (t. ex. <i>Testudinaria elephantipes</i> och <i>Welwitchia mirabilis</i>) gifva en egendomlig karakter åt vegetationen, som för öfrigt är rik på iridéer och liljeväxter, hvilka, när regntiden börjar, med sina praktfulla blommor pryda de under den torra årstiden förbrända fälten. Der vatten finnes, råder rikedom på europeiska sädesslag jämte batater och många ätliga angenäma frukter. Oranger och vinrankan trifvas. Rikedom finnes på arter af ljung, pelargonier och proteacéer. Det 24:de riket, R. Browns eller <i>eukalypternas</i> och <i>epakridernas</i> rike, omfattar södra delen af Australien och van Diemens land (Tasmanien). De resliga blå gummi- eller feberträden och en mängd akacier äro karakteristiska för vegetationen, som är formrik, men saftlös, stickande, med bladen ändrade till på kant stående fyllodier. Europeiska kulturväxter äro införda. Slutligen har det 25:te växtgeografiska riket blifvit tillegnadt Forster och omfattar Nya Zeeland. Klimatet är i södra delen af dubbelön tempereradt, och allahanda sädesslag odlas der. Trädartade ormbunkar förekomma. Nyzeeländska linet (<i>Phormium tenax</i>) och pappers-mulbärsträdet (<i>Broussonetia papyrifera</i>) äro vigtiga och karakteristiska växter. Jfr Botanik, sp. 968. O. T. S. 
<b>Växtgift</b> benämnes i allmänhet hvarje ur växtverlden erhållet ämne, som, äfven då det i ringa mängd införts i en lefvande organism, kan åstadkomma farliga verkningar eller t. o. m. döden. Sådana växtgifter kunna i kemiskt hänseende vara af mycket olika natur, såsom alkaloider, organiska syror, glykosider eller kemiskt indifferenta ämnen. Åtskilliga af dessa växtgifter äro begagnade till s. k. »pilgifter» (se d. o.). Ett af de farligaste bland dessa är <i>curare</i> (se d. o.). Ytterst häftigt verkar äfven cyanvätesyran l. <i>blåsyran</i> (se d. o.) från alla applikationsställen. <i>Nikotinet</i> (se d. o.) är ett annat bekant häftigt verkande växtgift. Vidare märkas <i>koniinet,</i> som var den verksamma beståndsdelen i den giftblandning, som bringade Sokrates döden, samt vidare <i>lobeliinet</i> och <i>sparteinet.</i> Dessa fyra sistnämnda gifter äro alkaloider, hvilka hafva oljelikt utseende och en stark, genomträngande lukt, som i regeln är vidrig och sålunda varnar för förtärandet af moderväxterna, — och likväl har tobaksplantan, hvarur nikotinet framställes, blifvit, såsom bekant, det mest utbredda af alla njutningsmedel. Åtskilliga andra växtgifter användas eller missbrukas såsom njutningsmedel, t. ex. alkaloiderna morfin, kodein, kokain, hvilka äro dels smärtstillande, dels söfvande. Några hafva alldeles särskild verkan på den muskelapparat, som åstadkommer pupillens utvidgning och sammandragning; till den förra gruppen höra alkaloiden <i>atropin</i> (ur <i>Belladonna-</i>växten) och de nära beslägtade <i>hyoscyamin, duboisin</i> och några flere jämte <i>kokainet,</i> till den senare <i>morfinet</i> samt <i>fysostigminet</i> och <i>eserinet.</i> Andra växtgifter hafva en särskild verkan på andra organ. Så t. ex. åstadkommer <i>pilokarpinet</i> en ytterst ymnig spottflytning och svettning. Somliga växtgifter äro till sin natur mycket skarpa och reta magsäcken och äfven andra organ, såsom njurarna o. s. v. Andra inverka på hjertats rörelse, äro hvad man kallar hjertgifter, t. ex. <i>digitalinet.</i> En ackumulativ verkan ega äfven de stelkramp framkallande alkaloiderna <i>stryknin</i> och <i>brucin.</i> Det gifves många fruktansvärda växtgifter, i synnerhet i familjerna <i>Loganiaceae, Apocyneae, Solanaceae</i> och några andra. Vid många växtgifter kan man småningom vänja sig, så att man måste öka dosen alltmer för att erhålla åsyftad verkan af medlet; så är händelsen t. ex. med <i>opium</i> och dess mest verksamma beståndsdel, morfinet, som ofta missbrukas såsom njutningsmedel. Se vidare Förgiftning. O. T. S. 
<b>Växthus</b> kallar man sådana byggnader, som särskildt uppförts för »krukväxters», d. v. s. i krukor inplanterade växters odling, drifning eller öfvervintring. Ett växthus, som i afseende å höjd och bredd är af helt ringa omfång, plägar man benämna kast. Som de äldsta växthusen till väsentlig del nyttjades till öfvervintring för orange- (pomerans-)träd, blefvo de kallade orangerier, en benämning, som till någon del bibehåller sig ännu, ehuru sjelfva pomeransodlingen i växthus så godt som alldeles öfvergifvits, enär de förbättrade kommunikationerna och deraf följande lätthet att få behofvet fyldt från sydligare trakter gjort en dylik kultur öfverflödig. Enär de växter, hvilka underhållas i växthus, härstamma från vidt skilda trakter med olika klimat och följaktligen hafva olika anspråk på värme, erfordras för att kunna hålla en rik växtsamling särskilda hus med olika temperatur, nämligen: <i>frostfria växthus</i> for växter, som endast fordra att öfvervintra frostfritt, såsom lagrar, myrtnar, nerier o. d.; i dessa hålles temperaturen blott något litet öfver fryspunkten, eller vid + 1 till 4° 
page_number=31, index= - Växtgift ... 
C.; <i>kalla växthus</i> (vanligen benämnda <i>kallhus</i>), som under senhösten och midvintern hållas vid + 5 till 7° C., för växter, hvilka för sin rätta trefnad fordra något högre värme och ej sällan under vintern eller framåt våren utveckla sina blommor, såsom kamellier, akacier, vissa Ericaarter m. fl.; <i>tempererade växthus,</i> i hvilka temperaturen under hösten och vintern hålles vid omkr. + 10 till 12° C., samt slutligen <i>varma växthus</i> (vanligen kallade <i>varmhus</i>), eller sådana, som användas för tropiska växter, och i hvilka temperaturen under den ljusfattigaste årstiden hålles vid + 16 till 20° C. I såväl kallhus som tempererade hus och varmhus höjes temperaturen småningom framåt våren för att bringa växterna till växtlighet eller blomning, hvaremot man söker hålla de växter, som öfvervintras blott och bart frostfritt, i det närmaste i hvila, tills årstiden medgifver deras utflyttande i det fria. Dessutom hafva växthus, som användas för särskilda växtfamiljer eller särskilda ändamål, ej sällan särskilda benämningar, såsom <i>orkidéhus</i> (för orkidéer), <i>palmhus</i> (för palmer), <i>drifhus</i> (som användas särskildt för framdrifvande af blommor eller frukt; se Drifning) o. s. v. Vinterträdgårdar (se Trädgård) kallar man sådana växthus, i hvilka växterna, ofta fritt planterade, äro ordnade gruppvis med gångar emellan, och i hvilka anbragts löfsalar med sittplatser samt icke sällan äfven stenpartier med ormbunkar, springvatten, vattendammar o. s. v. — Konstruktionen af växthus har under olika tider varit väsentligt olika, men har på sista tiden utvecklats till allt större enkelhet och ändamålsenlighet. Af största vigt är, att växthusen, i synnerhet sådana, som äro afsedda för växter, hvilka skola i någon mån vegetera äfven under vintern, insläppa så mycket ljus som möjligt samt att detta ljus kommer till växterna hufvudsakligen uppifrån, ej endast från en sida, hvadan ett växthus bör vara så konstrueradt, att växterna hafva glastaket ej synnerligen aflägse från deras toppar. Detta är så mycket nödvändigare här i Norden, som dagarnas korthet och dagsljusets ringhet jämte bristen på solsken under den mörkaste årstiden, synnerligast December och Januari, i alla fall erbjuda växterna vida mindre tillgång på ljus under vintern, än de äro vana vid i sina hemland. Ljus är nämligen, som lätt inses, lika vigtigt för växternas trefnad och fortkomst som värme. Detta förklarar ock, att åtskilliga krukväxter, trots all omsorg, icke kunna förmås att trifvas och utveckla sig i våra växthus lika väl som i något mera sydligt belägna trakter. Växthus böra vidare vara försedda med fullt ändamålsenliga uppvärmningsapparater, så att de äfven vid starkaste köld och blåst kunna hållas vid lämplig värmegrad. Först begagnades kakelugnar, hvilka dock såsom ej rätt lämpliga för det afsedda ändamålet snart nog ersattes med af tegel murade s. k. kanaler; men dessa hafva numera alltmer börjat ersättas med uppvärmning förmedelst varmt vatten, cirkulerande i metallrör, hvarigenom en för växterna lämpligare, mindre uttorkande värme åstadkommes än den, som vinnes genom af tegel murade kanaler. Ett annat uppvärmningssätt för växthus består deri att man låter het vattenånga strömma genom metallrör för att på sådant sätt åstadkomma erforderlig värme i huset, och detta uppvärmningssätt anses vara det förnämsta af alla, men lämpar sig endast för växthusanläggningar i stor skala, emedan det skulle ställa sig för kostsamt för smärre växthus. I Nord-Amerikas Förenta stater synes detta uppvärmningssätt för växthus vara på väg att uttränga alla andra. E. L. 
<b>Växthår.</b> Se Hår. 
<b>Växtkasein.</b> Se Legumin. 
<b>Växtkemi,</b> den del af kemien, som behandlar växternas kemiska beståndsdelar och växtlifvets kemiska fenomen. 
<b>Växtkännedom.</b> Se Botanik. 
<b>Växtlim.</b> Se Gluten. 
<b>Växtlöss,</b> <i>Phytophthires.</i> Se Bladloppor, Bladlöss och Sköldlöss. 
<b>Växtmorfoiogi.</b> Se Botanik, sp. 962, och Morfologi. 
<b>Växtmärg,</b> <i>Cucurbita pepo,</i> en till växtslägtet <i>Cucurbita</i> hörande art (se Cucurbita). Med namnet växtmärg, i egentlig mening märgpumpa, afses <i>C. Pepo medullosa, hort.</i> Dess frukter äro aflånga, nästan jämnbredt cylindriska eller ibland något afsmalnande åt den fria änden, med gulhvit färg och tjockt, saftigt, grönhvitt kött efter regeln utan bitter smak. Den anrättas med fördel såsom blomkål. O. T. S. 
<b>Växtnomenklatur.</b> Se Växter, sp. 44. 
<b>Växtpaleontologi.</b> Se Paleontologi 2. 
<b>Växtregioner</b> benämnas inom växtgeografien de olika zoner (bälten) på jordytan, hvilka genom inflytandet af olika klimat, förnämligast olika värmegrad, fuktighet o. s. v., hafva en särskild karakter i fråga om vegetationen. Se härom under Växtgeografi. O. T. S. 
<b>Växtrikets system.</b> Se Växter. 
<b>Växtsafternas cirkulation.</b> Se Cirkulation. 
<b>Växtsamling.</b> Se Herbarium. 
<b>Växtsjukdomar</b> äro afvikelser från den regelrätta utvecklingen af växten, stundom i dess helhet eller vanligare i någon eller flere af dess delar, och förorsakas af bakterier, parasitsvampar eller ock af insektlarver. Så förstöres blomkål genom bildningen af s. k. »klumprötter», förorsakade af en slemsvamp, <i>Plasmodiophora brassicae,</i> som vållar, att icke någon blomkål erhålles. Denna snyltsvamps utveckling anses gynnas af gödsling med ofullständigt brunnen gödsel samt af kall, rå väderlek. »Plommonpungar», eller plommonens förvandling till svampiga, ihåliga grågröna »pungar», snarlika »vesteråsgurkor» i storlek och form, förorsakas genom angrepp af snyltsvampen <i>Exoascus</i> l. <i>Taphrina pruni.</i> »Rost» och »brand» l. »sot» i sädesslagen äro åstadkomna genom rostsvampen <i>Puccinia graminis</i> samt genom flere »brandsvampar», såsom <i>Tilletia caries</i> (»stinkbrand» hos hvete), <i>Ustilago carbo</i> (»sot» hos flere gräsarter). »Mjöldrygan» är mellanstadiet (<i>sclerotium</i>) af kärnsvampen (<i>Claviceps purpurea</i>). »Mjöldagg» frambringas af parasitsvampen 
page_number=32, index= - Växtgift ... 
<i>Erysiphe,</i> till hvilket slägte hör »drufsjukans» svamp, <i>E.</i> (l. <i>Oidium</i>) <i>Tuckeri.</i> »Potatessjukan» åstadkommes af <i>Phytophthora infestans,</i> en snyltsvamp bland <i>Peronosporaceae.</i> Vinrankans nuvarande svåraste fiende är den s. k. »vinlusen», <i>Phylloxera vastatrix,</i> en insekt, som hör till skinnbaggarnas ordning. Larverna till en mängd steklar och flugor förorsaka »gall-utväxter» och andra missbildningar å en stor mängd växter, såsom »galläpplen» å olika ek-arter och »kikbär» å enen, hvars form för öfrigt påverkas af larven till en mygga, <i>Coecidomyia juniperi.</i> Många växtsjukdomar äro ännu icke till sin natur utredda; somliga synas bero på föregående yttre våld, såsom kallbrand i trädens stammar och grenar m. m. O. T. S. 
<b>Växtslem</b> benämnas kollektivt sådana qväfvefria ämnen, som förekomma i växtriket och ej lösas i vatten, men deri svälla till geléartade massor. Växtslem förekommer rikligt i linfrön, qvittenkärnor, gummidragant och salep. P. T. C. 
<b>Växtsynonymik</b> kallas sammanställningen af de namn, som af olika författare gifvits åt samma växt. 
<b>Växtsystematik.</b> Se Botanik, sp. 962, 964, och Växter. 
<b>Växtvax,</b> vegetabiliskt vax, kallas, till skillnad från bivax l. vanligt vax, ett slags vax, som är en omedelbar produkt af vissa växter, bland hvilka vaxpalmerna äro kända såsom de mest gifvande. I Sverige frambringas icke något vegetabiliskt vax, ty den afsöndring af detta ämne, som finnes å <i>Myrica Gale</i> och å de daggblåa grenarna af <i>Saltix daphnoides</i> samt å några andra buskar, är alltför ringa. Jfr Vax. O. T. S. 
<b>Växtägghvita.</b> Se Ägghvita. 
<b>Växtämne,</b> brodd, embryo (i de flesta svenska botaniska läroböcker oriktigt återgifvet med »grodd», se d. o.), <i>bot.,</i> är, såsom namnet angifver, det i fröet inneslutna lilla ämnet till en ny växt, som vid fröets groning börjar sin utveckling och sedermera fortsätter densamma allt högre. Växtämnet utgöres af rotämnet, som förlänges till lillroten, hvilken tränger ned i jorden (eller utbreder sig i vatten, om växtens natur är sådan) och uppåt utvecklar ett eller två (stundom flere) hjertblad. Mellan dessa framträder stjelkämnet och förlänger sig uppåt, bärande först lågblad och sedan mellanblad (»örtblad»), samt slutligen utvecklar blomma och frukt. Hos några få växter utvecklas växtämnet först när fröet skall gro, så t. ex. hos flere <i>Orchideae.</i> Jfr Frö. O. T. S. 
<b>Vää.</b> Se Vä. 
<b>Vögg</b> (Viggo). Se Rolf Krake. 
<b>Wöhler,</b> Friedrich, tysk kemiker, född d. 31 Juli 1800 i Eschersheim nära Frankfurt a. M., visade redan som skolgosse ett lifligt intresse för mineralsamlande och anställande af kemiska experiment samt upptäckte derunder förekomsten af selen i svafvelsyra från Böhmen. Han blef vid 20 års ålder student i Marburg, fortsatte der sina kemiska sjelfstudier och gjorde derunder märkliga iakttagelser öfver svafvelcyanföreningar. I Marburg fann dock hans lifliga fallenhet för kemiska studier ingen uppmuntran, hvarför han flyttade till Heidelberg, der Leopold Gmelin var professor, och der W. började sina arbeten öfver cyansyran, hvilka sedermera ledde till så vigtiga upptäckter. Der utförde han äfven sina banbrytande arbeten öfver intagna kemikaliers öfvergång i urinen. Sedan han 1823 vunnit medicinsk doktorsgrad, tillrådde honom Gmelin att öfvergifva medicinen och i stället helt egna sig åt kemien samt att söka få arbeta hos Berzelius i Stockholm. Denne emottog ock gerna en så lefvande ung kemiker, och under ett år (1823–24) vistades W. hos Berzelius, som på hans framtida verksamhet säkerligen utöfvat stort inflytande, hvilket kan spåras bl. a. af W:s ovanliga mångsidighet i forskning. Mellan Berzelius och W. uppstod ett aldrig brutet vänskapsförhållande till stort gagn för vetenskapen, ty W. öfversatte till tyskan Berzelius' årsberättelser och stora läroböcker. Återkommen till Tyskland, anställdes han 1825 vid Berlins Gewerbeschule, på hvars laboratorium han utförde ett högst betydande antal undersökningar inom olika områden af kemien. 1827 framställde han för första gången aluminium, och 1828 gjorde han den epokgörande upptäckten att cyansyrans ammoniumsalt kan förändras till urinämne, det första bekanta fallet att ett organiskt ämne kan uppstå af oorganiska ämnen. Samtidigt med W:s förut nämnda arbeten öfver cyansyran hade Liebig, då i Paris på Gay-Lussacs laboratorium, undersökt knallsyran och funnit för denna syra samma sammansättning, som W. funnit för cyansyran, hvilket föranledde Liebig att anse W:s arbete oriktigt. W. repeterade då sina försök och fann dem fullkomligt riktiga. Knallsyran och cyansyran voro lika sammansatta, ehuru ytterst olika till sina egenskaper, och detta var det första bekanta fallet af isomeri, hvilket begrepp sedermera blef af så utomordentligt stor betydelse för kemiens utveckling. W:s och Liebigs kontrovers öfver detta ämne slutade med vänskap för lifvet och ett samarbete, som frambragte en lång följd af de vigtigaste upptäckter. Det första arbete, som de gemensamt utgåfvo, var en undersökning öfver honingstensyran 1830. Följande år fick W. i uppdrag att i Kassel inrätta ett tekniskt läroverk, som öppnades redan 1832. Under vistelsen i Kassel utförde han gemensamt med Liebig i Giessen den epokgörande undersökningen öfver bittermandelolja (1832), det första arbete, genom hvilket en riktig inblick i de organiska föreningarnas sammansättningsart erhölls. Det väckte också samtidens odelade beundran. Under vistelsen i Kassel (1831–36) utförde W. dessutom en stor mängd andra undersökningar. 1836 tillträdde han den kemiska professuren vid universitetet i Göttingen, hvilken han innehade till sin död, d. 23 Sept. 1882. — Straxt efter flyttningen till Göttingen gjorde han den vigtiga upptäckten, att bittermandelolja uppstår af amygdalin, hvilken upptäckt meddelades Liebig och genom denne ledde till uppdagande af de sedermera enzym kallade ämnenas verkningssätt. Åren 1837 och 1838 arbetade Liebig och W. gemensamt med urinsyra, hvilken berömda undersökning ledde till upptäckten af ett 
page_number=33, index= - Växtgift ... 
betydande antal nya föreningar. Liebig egnade sig derefter åt fysiologisk och agrikulturkemi, men W. fortsatte sina rent kemiska arbeten samt utgaf ett häpnadsväckande antal afhandlingar i ämnen, tillhörande mineralanalys samt oorganisk, organisk och analytisk kemi. Mest bekanta af dessa arbeten äro hans gemensamt med H. Sainte-Claire Deville utförda undersökning öfver bor, hvarvid bor-diamanten upptäcktes, hans gemensamt med Buff utförda arbete öfver siliciumväte samt undersökningarna öfver kinon, narkotin m. m. Flertalet af W:s originalarbeten finnes offentliggjordt i de af Liebig sedan 1831 utgifna »Annalen der chemie und pharmacie», för hvilken tidskrift W. efter 1838 till sin död var en af redaktörerna. Tillsammans med Liebig och Poggendorff utgaf han den stora encyklopedien »Handwörterbuch der reinen und angewandten chemie». Bland öfriga arbeten af W. må nämnas <i>Grundriss der unorganischen chemie</i> (1831; 15:de uppl. 1873), <i>Grundriss der organischen chemie</i> (1840, hittills 13 uppl.) samt det anonymt utgifna arbetet <i>Beispiele zur übung in analyt. chemie</i> (1849). Hans båda nu nämnda läroböcker i kemi äro i sammandrag öfvers. på svenska. — Se Hofmann: »Zur erinnerung an Fr. W.» (1883) och »Aus J. Liebigs und W:s briefwechsel» (2 bd, 1888). P. T. C. 
<b>Wöhlerit,</b> <i>miner.,</i> ett sällsynt siliko-niobat af zirkonjord och kalk med gulaktig till brun färg. Wöhleriten förekommer på Langesundsfjordens öar i Norge. Benämningen är gifven af Scheerer efter den tyske kemisten Wöhler. Ant. Sj. 
<b>Wölfflin,</b> Eduard, schweizisk-tysk filolog, f. i Basel 1831, kallades till professor i klassisk filologi i Zürich 1869, i Erlangen 1875 och i München 1880. Han har utgifvit editioner af bl. a. Polyainos (1860) och Publilius Syrus' sentenser (1869) samt skrifvit <i>Livianische kritik und livianischer sprachgebrauch</i> (1864), <i>Lateinische und romanische comparation</i> (1879), <i>Die allitterierenden verbindungen der lateinischen sprache</i> (1881) m. m. W. utgifver sedan 1884 »Archiv für lateinische lexikographie und grammatik», för hvilken publikation omkr. 250 medarbetare excerpera hela latinska literaturen ända till Karl den store och det sålunda vunna materialet bearbetas af filologer. 
<b>Wöllner,</b> Johann Christoph von, preussisk ämbetsman, född 1732, prestson, var informator hos general von Itzenplitz, som 1754 kallade honom till kyrkoherde i Gross- och Klein-Behnitz, men öfvergaf 1760 prestkallet, skaffade sig anseende som framstående jordbrukare, gifte sig med Itzenplitz' dotter och var 1770–86 prins Henriks kammarråd. Genom ordensväsendet kom han i nära beröring med tronföljaren Fredrik Vilhelm, hvilken han gaf goda råd i regeringsangelägenheter, och som efter sin tronbestigning (1786) adlade honom och utnämnde honom till geheime oberfinanzrat och (1788) till geheime statsminister. Såsom sådan förmådde han konungen utfärda det mot »upplysningen» riktade, intoleranta religionsediktet af d. 9 Juli 1788, hvarpå följde censurediktet af d. 19 Dec. s. å. och »Geistliche (Immediat-) Examinationscommission» d. 14 Maj 1791, som skulle öfvervaka presterskapet och bringa religionsediktet till verkställighet. Så snart Fredrik Vilhelm III uppstigit på tronen (Nov. 1797), upplöste han kommissionen och afskedade i Mars 1798 W., som afled 1800. 
<b>Völsungasagan.</b> Se Valsungasagan och Völsungr. 
<b>Völsungr</b> (Valsung), en nordisk sagohjelte, som enligt Völsungasagan var konung öfver Hunaland, en väldig och segerrik krigare samt stamfader för de berömde völsungarna. Af hans barn blefvo ryktbarast dottern Signy (se denna) och sonen Sigmund (se denne), fader till nordens mest fräjdade sagohjelte, Sigurd Fåfnesbane. Om V:s födelse, liksom om åtskilliga andra heroers, förtäljes, att hans moder icke kunde framföda honom, hvadan han måste skäras ut ur hennes lif. Ad. N–m. 
<b>Völter</b> [föll-], Daniel Erhard Johannes, tysk-holländsk teolog, f. i Esslingen 1855, professor i nytestamentlig exeges vid universitetet i Amsterdam, är en bland dem, som egnat sig åt Uppenbarelsebokens tydning. Han har författat <i>Die entstehung der Apokalypse</i> (2:dra uppl. 1885), <i>Der ursprung des donatismus</i> (1883), <i>Die ignatianischen briefe, aus ihrem ursprung untergesucht</i> (1892) m. m. 
<b>Völund.</b> Se Valund. 
<b>Völuspa,</b> den s. k. poetiska eddans första och i de flesta afseenden äfven förnämsta dikt. Den intager så till vida en alldeles särskild ställning bland eddasångerna, att den i motsats till alla öfriga hvarken — såsom de flesta göra — skildrar en episod ur guda- eller menniskolifvet, ej häller — såsom Havamal — är af sedelärande innehåll. Den utgör nämligen så att säga en verldshistoria i kortast möjliga sammandrag, redogörande för verldens uppkomst samt gudars och menniskors öden intill denna verlds undergång och slutande med en kort, men hänförd skildring af en derpå följande ny och bättre verld. Diktens namn, »spåqvinnans profetia» (»valans spådom»), beror derpå att den är lagd i munnen på en kringvandrande spåqvinna, en s. k. <i>völva</i> (vala, se d. o.), som till hela menniskoslägtet riktar sina ord. Qvädets ålder är, trots allt hvad deröfver forskats, ännu tämligen obestämd. Under det att man ännu vid midten af 1800-talet ville tillskrifva det en mycket hög ålder (ända till 5:te årh., ja ännu tidigare), har i våra dagar en motsatt ytterlighet i uppfattningen af denna fråga framträdt, i det man påstått Völuspa vara författad först i 12:te århundradet. Emellertid äro numera alla sakkunniga ense åtminstone derom att dikten icke gerna kan vara äldre än 10:de årh., hvarjämte de fleste hålla före, att den icke häller kan vara mycket yngre. Att man under dylika förhållanden icke har sig något med visshet bekant rörande författarens person, säger sig sjelf. Icke ens hans nationalitet står fast, ity att de fleste anse qvädet härstamma från Norge, andra deremot antaga, att författaren varit isländing. Ännu mindre har någon enighet ernåtts beträffande den högst vigtiga och redan i mer än hundra år omtvistade 
page_number=34, index= - Växtgift ... 
frågan hvad diktens innersta syfte är och hvilka dess källor varit. Å ena sidan anser man den vara ett rent och oförfalskadt uttryck för en alltigenom hednisk verldsåskådning och byggd uteslutande på inhemskt nordiska motiv samt möjligen tillkommen i det speciella syftet att gentemot den utifrån alltmera påträngande kristendomen framställa den gamla hedniska gudaläran i all sin skönhet för att visa, att denna väl kunde mäta sig med främlingens. Å andra sidan anser man Völuspa vara ett uttryck för den sammansmältning af hednisk och kristen verldsåskådning, som under hedendomens sista och kristendomens första tid här i Norden lätt kunde hos högt begåfvade personligheter (särskildt vesterns vidtfarna och högt kultiverade vikingar) utbilda sig. Hufvudstödet för denna mening utgöres af hvad dikten har att förtälja om lifvet efter detta, en framställning; som till den grad erinrar om de motsvarande kristna föreställningarna, att öfverensstämmelsen tyckes svårligen kunna bero på annat än lån (jfr ock art. Yggdrasel). Äntligen har helt nyss framstälts den väl betydligt öfverdrifna åsigten, att Völuspa såsom källa för fornnordisk mytologi är så godt som alldeles värdelös, enär den skulle vara en på rent literär väg tillkommen produkt af en lärd kristen, som älskat att inkläda eller förkläda sitt teologiska vetande i den gamla hedniska poesiens form och mytologiska bildspråk. Hela frågan måste tills vidare betraktas såsom högst ofullständigt utredd, hälst en verkligt metodisk undersökning af alla hithörande och afgörande omständigheter först nyligen börjat bedrifvas. Bland den ovanligt ymniga literaturen rörande Völuspa må här framhållas K. Müllenhoff: »Deutsche alterthumskunde», V, 1 (1883), S. Bugge: »Studier over de nordiske gude- og heltesagns oprindelse», I, 414 o. f. (1839), E. H. Meyer: »Völuspa» (Berlin, 1889; refererad af A. Noreen i »Nordisk tidskrift» för 1890), F. Jónsson: »Den oldnorske og oldislandske literaturs historie», I, 122 o. f. (1893). Ad. N–n. 
<b>Völva.</b> Se Vala. 
<b>Vön</b> (Von). Se Fenre. 
<b>Wöpcke.</b> Se Woepcke. 
<b>Vöringsfossen,</b> ett af Norges mest imponerande vattenfall, i Hardanger, bildas af den lilla Bjoreia-elfven, som störtar sig utför en klippvägg af 145 m. höjd. V. upptäcktes först 1821 af prof. C. Hansteen och besökes nu af en mängd turister. Öfver Bjoreia leder ett stycke nedanför fallet en bro, som hvilar på hopsnodda telegraftrådar. E. H. 
<b>Wörlitz,</b> stad i hertigdömet Anhalt, 14 km. ö. om Dessau. Omkr. 2,000 innev. Storartadt slott, anlagdt af hertig Leopold Fredrik Frans af Dessau (1758–1817), med samlingar af vapen, konstföremål m. m. och präktig park. 
<b>Vört.</b> Se Malt, Mäsk och Öl. 
<b>Vörtbeskattning.</b> Se Maltskatt. 
<b>Wörth.</b> Se Werder. 
<b>Wörth,</b> köping i Elsass-Lothringen (Nieder-Elsass), vid Rhens biflod Sauer, 25 km. s. v. om Weissenburg (Wissembourg), minnesvärd genom slaget d. 6 Aug. 1870. Under franska arméns sammandragning hade 1:sta armékåren under Mac Mahon jämte en division af den 7:de med omkr. 45,000 man tagit ställning på vestra höjden af Sauers dalsluttning, ofvanför W. Den 5 Aug., dagen efter sin seger vid Weissenburg, inträffade den 3:dje tyska arméns, kronprinsens af Preussen, mellersta kår, den 5:te, nära W. Mindre strider föreföllo på morgonen d. 6 och ledde till slaget, i hvilket bajerska trupper ingrepo på högra flygeln, 11:te kåren och några würtembergska trupper på den venstra. Efter en mycket häftig strid, särskildt vid byarna Elsasshausen och Fröschweiler, blefvo fransmännen kringrända och slagna. På tyska sidan deltogo omkr. 70,000 man i slaget, som kostade tyskarna 10,600 man, fransmännen 9,200 förutom omkr. 8,000 fångna. Öfver de fallne bajrarna är rest ett storartadt monument (1889). Fransmännen hafva uppkallat slaget dels efter byn Fröschweiler (Froeschwiller), dels efter byn Reichshofen (Reichshoffen, Reischhoffen). C. O. N. 
<b>Vörå,</b> kustsocken i Finland, Vasa län, Korsholms domsaga, Lappo härad, är ett konsist. pastorat af 1:sta kl., Jakobstads kontrakt, Åbo ärkestift. Areal 457 qvkm. Befolkningen, svensktalande, 8,470 pers. (1890). Om det i V., Maksmo och Oravais talade <i>Vöråmålet</i> se Freudenthals uppsats i »Skrifter utg. af Svenska literatursällskapet i Finland», XII (1889). A. G. F. 
<b>Vöråborg,</b> friherreskap, som d. 20 Sept. 1651 gafs generallöjtnanten Georg Paijkull, omfattade 82 1/4 fullgärdshemman i Vörå socken, Österbotten, och räntade omkr. 1,400 dlr s. m. 
<b>Vörösmarty</b> [vörösj-], Mihály, ungersk skald, född d. 1 Dec. 1800 i komitatet Stuhlweissenburg, idkade juridiska studier i Budapest och blef advokat 1824, men egnade sig snart uteslutande åt diktarevärf. Under revolutionsåret 1848 invaldes V. i nationalförsamlingen och vardt efter resningens kufvande dömd af Österrikiska domstolarna, men fick nåd. Han dog i Budapest d. 19 Nov. 1855. Deák öppnade till förmån för hans efterlemnade familj en nationalsubskription, som inbragte 100,000 floriner. En minnesvård öfver V. restes 1866 i Stuhlweissenburg. — Redan som student väckte V. uppmärksamhet med sorgspelen <i>Salamon király</i> (Konung Salomo; 1821), <i>Zsigmond király</i> (Konung Sigismund, 1823) m. fl. diktverk. Ett vida större rykte vann han genom sitt epos <i>Zalán futása</i> (Zalans flykt; 1825), som gjorde intrycket af en bragd i nationel reformriktning. I sitt slag utmärkta äro äfven V:s smärre romantisk-episka dikter <i>Cserhalom</i> (Ekbacken; 1826), <i>Tündérvölgy</i> (Den trolska dalen; 1827) och <i>Eger</i> (1828). Han nådde ej inom andra diktarter samma öfverlägsenhet som i sin ungdoms epik. Emellertid vann hans ode <i>Szózat</i> (Upprop) rangen af nationalhymn, och hans dramer <i>Kincskeresök</i> (Skattgräfvarna), <i>Aldozat</i> (Offret), <i>Czilley es a Hunyadiak</i> (1845), <i>Arpad ebredese</i> (A:s uppvaknande; festspel vid öppnandet af nationalteatern i Budapest) m. fl. mottogos med mycket bifall. V. var ingen nydanare eller folklig skald; han bibehöll klassicitetens form, men väl sökte han att göra den till uttrycksmedel för nationella ämnen. Han 
page_number=35, index= - Vöröspatak ... 
författade äfven kritiska och språkvetenskapliga uppsatser samt öfversatte »Tusen och en natt», Shakspere-dramer m. m. 1830 invaldes han i Ungerska akademien och sedermera i Kisfaludysällskapet. Hans samlade skrifter utgåfvos bl. a. i 12 bd, 1864, af Pál Gyulai, hvars biografi öfver honom utkom i 2:dra uppl. 1879. 
<b>Vöröspatak</b> [vörösj-], by i ungerska (siebenbürgska) komitatet Unterweissenburg (Alsó-Fehér), med af gammalt berömda guld- och silfverbergverk. I orten, som af romarna kallades <i>Alburnus maior</i>, har man i grafvar, jämte mynt och andra romerska fornlemningar, funnit i synnerhet värdefulla vaxtaflor. 
<b>Vöslau</b> [fös-], Veslau, by i Nedre Österrike, s. om Wien, nära Baden, vid jernvägen Wien–Graz, med ett svafvelbad (24° C.), besökt af omkr. 4,000 kurgäster. Vinet från trakten anses vara det bästa österrikiska rödvin. 
* 
page_number=36, index= - X är den tjuguförsta bokstafven i det ursprungliga latinska alfabetet och den tjugutredje - eller, i fall v och w räknas hvart för sig, den tjugufjerde - i det vanliga europeisk-latinska alfabetet 
<b>X</b> är den tjuguförsta bokstafven i det ursprungliga latinska alfabetet och den tjugutredje — eller, i fall <i>v</i> och <i>w</i> räknas hvart för sig, den tjugufjerde — i det vanliga europeisk-latinska alfabetet. Af det ursemitiska alfabetets fyra tecken för <i>s</i>-ljud (se <b>S</b>) nyttjades <i>sāmekh</i> i den s. k. östliga l. joniska gruppen af de grekiska alfabeten för att beteckna dubbelljudet <i>x</i>, d. v. s. <i>k</i> (<i>h</i>) + <i>s</i> (<i>ξ</i>), under det i den vestliga gruppen äldst <i>x</i> uttrycktes med <i>κσ</i>, <i>χσ</i>, sedan med det i den östliga förekommande tecknet för <i>χ</i> (<i>kh</i>), hvaremot sammastädes <i>χ</i> uttrycktes med den östliga gruppens tecken för dubbelljudet <i>ps</i> (<i>ψ</i>). Det äldsta tecknet för <i>sāmekh</i> var [samekh] (på Mesa-inskriften), som medelst flere mellanformer (den vanligaste [samekh]) utvecklats till de vanliga grekiska typerna <i>Ξ</i>, <i>ξ</i> (namn <i>ξῖ</i>). Äfven vissa ur den vestra gruppen utgående grekiska alfabet i de grekiska kolonierna i södra Italien och på Sicilien hafva på <i>sāmekh's</i> plats ett tecken [tecken], som tydligen är att härleda derur, men som användes endast som taltecken (= 15). Såsom öfverflödiga kommo dessa tecken ej till användning i de ur det grekiska alfabetet härledda Wulfilas gotiska och båda fornbulgariska alfabeten. I det cyrilliska alfabetet träffas visserligen en ur den grekiska minuskeln <i>ξ</i> utvecklad form, som mest förekommer som taltecken för 60, annars ytterst sällan (med ljudvärde <i>ks</i>). — Det latinska alfabetet har utgått från den grekiska vestra (doriska) gruppen, der den äldsta på inskrifter förekommande formen är <b>+</b> som utvecklats till den inom nämnda alfabet vanligaste formen <b>X</b> och i den östra gruppen, med ljudvärde <i>kh</i>, ledt till de vanliga formerna <i>Χ</i> och <i>χ</i>. Den i det latinska alfabetet inlånade formen för <i>x</i> är <b>X</b> (den vanligaste i de grekiska inskrifterna), hvarur den latinska tryckstilens (X och x) äfvensom frakturstilens såväl majuskel- som Minuskelformer (X, x) genom olika mellanstadier utvecklat sig. I de ur det latinska alfabetet härstammande germanska (urnordiska) och nordiska runalfabeten kommo icke de latinska <i>x</i>-tecknen till någon användning. Bekant är, att i det äldre (germanska) runalfabetet ett med det lat. <i>x</i>-tecknet identiskt tecken <b>X</b> förekommer (som n:r 7), hvars ljudvärde man fastställt som tonande spirantiskt <i>g</i>. Man kunde tänka på att detta verkligen vore det gamla <i>x</i>-tecknet användt i annan betydelse. Men man hyser i allmänhet den åsigten, att runalfabetets <b>X</b> är uppkommet genom sammanställning af tvänne, med vinkeln mot hvarandra vända <b> (tecken för <i>k</i>). — Det moderna <i>x</i>-tecknet användes i vetenskapliga transskriptionsalfabet. Så betyder <i>x</i> i ett par af de många transskriptionsalfabeten öfver avestaspråket guttural tonlös spirant (<i>ch</i> i T. <i>dach</i>), <i>ẋ</i> muljerad tonlös spirant (<i>ch</i> i T. <i>ich</i>). — Tecknet <i>X, x</i> är 1. <i>a</i>) i allmänhet i de språk, som upptagit detsamma, tecken för dubbelljudet <i>ks;</i> i engelskan har det också ljudvärdet <i>gz</i> (<i>g</i> + tonande <i>s</i>) i inljud före betonad vokal: <i>anxiety, examine, example</i> o. s. v.; så äfven i franskan: uddljudande i namn, <i>Xaver, Xerxès,</i> inljudande i <i>ex-</i> före vokal: <i>exact, exhibiter</i> o. s. v. <i>b</i>) tecken för <i>kš</i> (<i>k</i> + <i>sch</i>-ljud), i engelskan inljudande före obetonadt <i>u: luxury</i> (= <i>xi: anxious, connexion</i> o. s. v.); 2. <i>a</i>) tecken för <i>s</i>-ljud, tonlöst uddljudande i svenskan: <i>Xerxes,</i> i franskan: <i>soixante, dix-sept,</i> i några namn t. ex. <i>Auxerre, Bruxelles, Xerxès</i> o. s. v., samt tonande i inljud: <i>deuxième, dixième, dix-huit, dix-neuf, aux˘armes;</i> i engelskan: i uddljud i grek. namn, <i>Xenophon, Xerxes</i> o. s. v. <i>b</i>) äldre tecken för <i>sch</i>-ljud i spanskan: <i>Don Quixote</i> o. s. v. (I den spanska ortografien är sedan 1815 bokstafven <i>x</i> ersatt med gutturalt <i>j</i>.) 3. I franskan är <i>x</i> i slutljud för det mesta stumt, särskildt som pluralmärke, der utvecklingen var ljudlagsenlig (af <i>-ls</i>). Sedan har <i>x</i> utan historisk grund tillsatts som »stum» konsonant i vissa fall. t. ex. plur. <i>bijoux, cailloux, hiboux, jou-joux</i> o. dyl. — Rörande den fonetiska beskaffenheten och den historiska utvecklingen af de i s. k. dubbelljudet <i>x</i> ingående två ljuden <i>k</i> och <i>s</i> se dessa bokstäfver. K. F. J. 
 Som romerskt <i>taltecken</i> är <i>X</i> = 10 och <i>X</i> = 10,000, hvarjämte denna bokstaf nyttjades som tecken för <i>denarius</i> (= 10 <i>as</i>) och, i äldre medicinska skrifter, för 1 <i>uns</i>. — På äldre franska <i>mynt</i> betecknar <i>X</i> myntningsorten <i>Amiens</i>. — I den kanoniska rätten betecknar <i>X</i> den första delen af dekretalerna. — <i>X</i> och <i>X P</i>, d. v. s. de grekiska majusklerna <i>Χ</i> (Ch) 
page_number=37, index= - X är den tjuguförsta bokstafven i det ursprungliga latinska alfabetet och den tjugutredje - eller, i fall v och w räknas hvart för sig, den tjugufjerde - i det vanliga europeisk-latinska alfabetet - Xalapa. Se Jalapa - Xalisco. Se Jalisco - Xanten, stad i preussiska Rhenprovinsen, reg.-området Düsseldorf - Xanthippe, Sokrates' hustru - Xanthippos. 1. Athensk statsman och fältherre, fader till Perikles - Xanthippos. 2. Lacedemonier - Xanthnium Tourn., bot., ett örtslägte - Xanthorrhoea Smith, bot., ett slägte af i viss mån gräsliknande träd - Xanthos (Lat. Xanthus). 1. I forntiden hufvudstad i Lycien på Mindre Asiens sydvestra kust 
och <i>Ρ</i> (R), äro vanliga förkortningar för <i>Christus, Kristus</i> (se vidare Kristusmonogram); deraf <i>XI</i> = <i>Christi</i> och <i>XO</i> = <i>Christo</i> samt de engelska förkortningarna <i>Xm.</i> eller <i>Xmas</i> för <i>christmas</i> (jul) och <i>Xn</i> eller <i>Xtian</i> för <i>Christian</i> (kristen, Kristian). 
<i>X</i> är vidare ett af de inom matematiken mest använda tecknen för en obekant storhet, och bruket deraf har äfven inträngt i det vanliga tal- och skriftspråket; så säger man t. ex. ofta »herr X» för att utmärka en person, hvars namn man ej känner. — Det matematiska tecknet <i>x</i> för en obekant storhet är af jämförelsevis nytt ursprung. Visserligen har den framstående orientalisten P. Lagarde sökt göra troligt, att <i>x</i> egentligen är begynnelsebokstafven i ordet <i>xei,</i> den spanska transkriptionen af ett arabiskt ord, som uttalas sjej och betyder »sak», och hvarmed araberna utmärkte första digniteten af en obekant storhet (se C. J. Malmstens uppsats härom i »Nordisk tidskr.», 1883), men denna förklaring saknar all historisk grund. I sjelfva verket begagnade de matematiske författarna i Europa under renaissancen och den nyare tidens början helt andra tecken för obekanta storheter, och först Descartes (1637) införde bruket att beteckna sådana storheter med de sista bokstäfverna (<i>z, y, x</i>) af alfabetet. Att <i>x</i> och ej <i>z</i> sedan kommit att företrädesvis användas, torde bero på en ren tillfällighet. — Inom matematiken nyttjas <i>x</i> äfven för att beteckna abscissan i ett rätlinigt axelsystem (absciss-axeln kallas derför också <i>X</i>-axeln) och såsom tecken för en variabel storhet i allmänhet. G. E. 
<b>Xalapa.</b> Se Jalapa. 
<b>Xalisco.</b> Se Jalisco. 
<b>Xanten</b> [sa'n-], stad i preussiska Rhenprovinsen, reg.-området Düsseldorf, 12 km. v. om Wesel, förr omedelbart vid Rhen, nu 2 km. från dess venstra strand. 3,662 innev. (1885). Stadens största prydnad är den gotiska femskeppiga S:t Viktorskyrkan, enligt sägnen ursprungligen anlagd af Konstantin den stores moder, Helena, men i sin nuvarande gestalt härrörande från åren 1213–1525 (restaurerad 1861–68). För öfrigt är X. märkligt för de många romerska fornlemningar, som finnas i omgifningen. Der skall Ulpia Castra eller Tricesimae (30:de legionens ståndqvarter) hafva legat och i närheten Vetera Castra, hvarest under batavernas krig med romarna 69 och 70 e. Kr. flere strider egde rum. Äfven tror man sig hafva funnit spår af den af Germanicus vid Vetera slagna bron öfver Rhen. 1858 hittades i Rhen vid X. en romersk bronsstaty, och i byn Birten s. om X. har man utgräft en romersk amfiteater. I X. slöts d. 12 Nov. 1614 ett preliminärt delningsfördrag i den jülich-kleveska arfstvisten emellan Brandenburg och Pfalz-Neuburg. 
<b>Xanthippe,</b> Sokrates' hustru, har blifvit ryktbar för sitt häftiga lynne och sin grälsjuka, hvarför namnet X. (dess svenska form har blifvit <i>Xantippa</i>) brukar användas för att beteckna en hustru, hvilken genom nämnda egenskaper gör lifvet mindre angenämt för sin man. Den verkliga X. synes dock enligt skildringarna hos Platon och Xenofon äfven hafva haft sina goda sidor och i grunden varit sin man uppriktigt tillgifven. A. M. A. 
<b>Xanthippos</b> (Lat. <i>Xanthippus</i>). 1. Athensk statsman och fältherre, fader till Perikles, understödde Kleisthenes i hans reformsträfvanden, men är i synnerhet bekant genom den vid Mykale (479 f. Kr.) vunna sjösegern öfver perserna. — 2. Lacedemonier, hvilken såsom anförare för legotrupper under det första puniska kriget (264–241 f. Kr.) trädde i kartagisk tjenst och tillfogade romarna stora förluster. A. M. A. 
<b>Xanthium</b> Tourn., <i>bot.,</i> ett örtslägte inom den lilla, af Link från <i>Dipsaceae</i> utbrutna nat. fam. <i>Ambrosiaceae</i>, som har rörformiga hanblommor och kronlösa honblommor i särskilda monoika blomkorgar. Ståndarna äro 5, med sammanvuxna strängar, stiften 2. Honblomsamlingarnas (»korgarnas») holkar utväxa och tillhårdna slutligen kring frukterna och äro kroktaggiga. I Sverige hafva påträffats å några ställen (i Skåne, Vestergötland, Nerike o. s. v.) på odlad jord den oväpnade <i>X. strumarium</i> L. samt å liknande platser eller å grushögar efter ruiner o. dyl. den med tornar, som knippevis sitta vid de treklufna bladens bas, beväpnade arten <i>X. spinosum</i> L. Båda arterna äro grönblommiga. O. T. S. 
<b>Xanthorrhoea</b> Smith, <i>bot.,</i> ett slägte af i viss mån gräsliknande träd, hörande till en liten, bland <i>Liliaceae</i> ställd underfamilj, <i>Aphyllantheae</i> Endl., kl. <i>Hexandria</i> L. De till detta slägte hörande arter finnas alla i Australien och på Tasmanien. De flesta bilda vid marken en stor tufva eller rugge af smala, gräslika blad, hvilken tufva hos <i>X. hastilis</i> Sm. blir med tiden upplyftad på en ibland ganska hög, tjock och risig stam, ur hvars midt reser sig en åt båda ändar afsmalnande, ax- eller kolf-liknande blomställning. De öfversta eller yngre delarna af grästrädet tjena allt slags boskap till foder, och de späda inre delarna af bladbaserna äro i nödår använda af menniskor, i synnerhet af infödingarna vid Swan-floden i Australien, till föda. Af blomställningens långa skaft hos den nämnda arten förfärdiga infödingarna sina spjutskaft (deraf artnamnet: af Lat. <i>hasta</i>, spjut). Af samma art afsöndras i vinkeln mellan stammen och bladen <i>resina lutea Novae Belgiae</i>, äfven kändt under namnet <i>Botany Bay-harts</i> eller <i>akaroidharts</i> (se d. o.), hvilket likaledes afsöndras af åtminstone 2 andra arter (<i>X. australis</i> och <i>X. media</i>). Ett annat, rödt harts, liknande »drakblod» och ofta benämndt <i>black boy's gum</i> (»svarta gossens kåda» l. harts), erhålles af <i>X. arborea</i>. O. T. S. 
<b>Xanthos</b> (Lat. <i>Xanthus</i>). 1. I forntiden hufvudstad i Lycien på Mindre Asiens sydvestra kust, vid floden X. (nu Ören), 13 km. från dess mynning, nära den nuv. byn Günek (Kunik). I historien är staden märklig företrädesvis för sina belägringar och det förtviflade, men gagnlösa motstånd dess innebyggare derunder gjorde. Den första belägringen företogs 546 f. Kr. af den persiske fältherren Harpagus, då Akropolis brändes och hela befolkningen med få undantag omkom i lågorna hällre än att gifva sig åt 
page_number=38, index= - Xanthos (Lat. Xanthus). 1. I forntiden hufvudstad i Lycien på Mindre Asiens sydvestra kust - Xanthos. 2. Flod. Se Skamandros - Xanthoxyleæ. Se Zanthoxylon - Xantippa. Se Xanthippe - Xantit, miner., en gul, i Amerika funnen vesuvian (se d. o.) - Xantofyll (af Grek. xanthos, gul, och fyllon, blad). Se Bladgult - Xavier l. Xaver, Francisco - Xavier. Se J. X. Saintine - Xenacanthus, paleont., typen för den utdöda familjen Xenacanthidæ bland selachierna (hajfiskarna) 
eröfraren. Stadens följande historia är föga känd ända till Alexander den stores tid, då den skall hafva gjort lika förtvifladt motstånd som förra gången. År 43 f. Kr. belägrades den af romarna under Brutus, togs med storm och uppbrändes, hvarvid nästan alla innevånarna omkommo. Återstoden af staden förstördes genom jordskalf under kejsar Tiberius. Under sin blomstringstid hade staden en mängd vackra tempel och andra byggnader, af hvilka stora, väl bevarade lemningar upptäcktes och undersöktes af Sir C. Fellows 1838 o. följ. år samt på 1880-talet af en österrikisk expedition. Fellows förde ett antal marmorskulpturer, hufvudsakligen tillhörande grafvar, till London, der de under namnet »Xanthian marbles» äro uppställda i British museum. Se Fellows: »Excursion i Asia Minor» (1839) och »Discoveries in Lycia» (1841), samt Benndorf och Niemann: »Reisen in Lycien und Karien» (1884). — 2. Flod. Se Skamandros. 
<b>Xanthoxyleae.</b> Se Zanthoxylon. 
<b>Xantippa.</b> Sa Xanthippe. 
<b>Xantit,</b> <i>miner.,</i> en gul, i Amerika funnen vesuvian (se d. o.). 
<b>Xantofyll</b> (af Grek. <i>xanthos</i>, gul, och <i>fyllon</i>, blad). Se Bladgult. 
<b>Xavier</b> [Sp. utt. chaviēr, Fr. utt. gsavie'] l. Xaver [chavēr], Francisco, »Indiens apostel», föddes på slottet Xaviera i Navarra d. 7 April 1506 af en förnäm baskisk slägt. Af sin fader, Juan de Jasso, råd hos konung Johan d'Albret, sändes ynglingen, som saknade håg för vapenyrket, men tidigt röjde anlag för studier, 1524 till universitetet i Paris, der han 1528 förordnades att föreläsa aristotelisk filosofi och 1530 tog magistergraden. Han hade då gjort bekantskap med Ign. Loyola, hvilken snart hos honom upptäckte de egenskaper, som sedermera gjorde honom till sin tids främste missionär, och sökte vinna honom för sina planer. Efter någon tids motstånd lyckades också detta, och X. tillhörde de sju, som d. 15 Aug. 1534 i Notre Dame de Montmartre aflade sina löften och blefvo jesuitordens fäder. De qvarstannade ett par år i Paris, men på hösten 1536 afreste de till Italien för att derifrån företaga en missionsfärd till Heliga landet. Denna resa omöjliggjordes dock af det 1537 utbrutna kriget mellan Venezia och Turkiet, och sällskapet qvarstannade som själasörjare och sjukvårdare i olika delar af Italien, X. mest i Venezia, der han prestvigdes midsommardagen 1537. I slutet af 1538 samlade Loyola medlemmarna i Rom för att med dem öfverlägga om sin plan att förvandla sällskapet till ett ordenssamfund med af påfven sanktionerade regler. Dessa undertecknades af alla d. 15 April 1539, ehuru påfvens sanktion följde först året derpå. Medan X. qvarstannade i Rom, beslöt Portugals konung, Johan III, att sända missionärer till sina indiska besittningar och anhöll hos påfven om sex jesuiter för företaget. Loyola kunde undvara endast två och utvalde X. och Rodriguez. Den 7 April 1541 lemnade X. med två munkar Lissabon och anlände till Goa d. 6 Maj 1542, sedan han till bragt vintern i Mosambik. Han fann före sig portugisiska biskopsstift, med tiggaremunkar, men utan församlingar. Vandrande till fots från ort till ort, oftast ensam, och trotsande alla faror och det brännande klimatet, kallade han med sin klocka hinduerna tillsammans, manande dem att sjelfva komma samt sända sina barn och tjenare för att undervisas i kristendomen. Han vände sig icke till de store, braminer och krigare, utan uppsökte de eländige, inträdde i pariernas kojor, vårdade dem under pest och andra farsoter, åt med dem, sof med dem; han blef en paria för parian, ty han ville vinna honom för Kristus. Under fem månaders träget arbete i trakten af Goa lyckades han betydligt höja det moraliska tillståndet derstädes. Derefter tillbragte han femton månader bland fiskarebefolkningen på Malabarkusten, men sina största framgångar vann han i Travancore, der han skall hafva grundat icke mindre än 45 kristna församlingar. Hälst började han med de små, för hvilka han stiftade missionsskolor; tron jämte Fader vår, Ave Maria och de tio buden öfversattes på malabariska (tamil). Han hade svårt för att lära sig främmande språk och måste alltid använda tolkar eller, i deras frånvaro, uttrycka sig med tecken. Den »gåfvan af tungomål», som man tillskrifvit honom, frånkände han sig. Äfven till Malakka, Amboina och andra öar bland Molukkerna utsträckte han sin verksamhet, och slutligen förmåddes han af en japan, som han döpt på Malakka, att begifva sig till Japan, der han predikade först i Kagoshima, i södra delen af Kiusiu, derefter i hufvudstaden Miako (senare Kioto, nu Saikio). Men då han fann, att mikadon (kejsaren) var föga annat än en marionett i sjogunens hand, ansåg han sig kunna verka med större framgång vid daimiernas hof än vid deras nominelle herskares. Framgångarna i Japan, hvilket han lemnade 1551, väckte hos honom förhoppningar att kunna införa kristendomen i Kina. Han öfvertalade vicekonungen i Goa att sända en ambassad dit, som han skulle åtfölja. Efter åtskilliga motigheter i Malakka ankom han i Aug. 1552 till Chan-chuang, en s. om Kanton, belägen ö, som då var hamn och mötesplats för européer, hvilka ej fingo direkt handla med Kina, och gjorde förberedelser att resa upp till Kanton, men angreps derunder af feber och dog d. 2 Dec. 1552. Han begrofs i Goa, kanoniserades 1621 och förklarades 1747 för Indiens skyddspatron. Hans bref utgåfvos af jesuiten Menchacha (Bol. 1795). De vigtigaste biografierna äro Torsellinos »De vita S:ti Francisci Xaverii libri VI» (Rom 1596), Bonhours »Vie de S:t François Xavier» (Paris 1684) och J. H. J. Coleridges »Life and letters of S:t Francis Xavier» (Lond. 1872). 
<b>Xavier</b> [gsavie']. Se J. X. Saintine. 
<b>Xenacanthus,</b> <i>paleont.,</i> typen för den utdöda familjen <i>Xenacanthidae</i> bland selachierna (hajfiskarna), hvilken i andra afseenden sluter sig till dem, men skiljes från alla äkta plagiostomer genom en lång, sammanhängande ryggfena, bröstgördelns egendomliga byggnad och den på hufvudet fästa taggen. Ryggraden har visserligen varit af brosk, men med rikligt inlagrad 
page_number=39, index= - Xenacanthus, paleont., typen för den utdöda familjen Xenacanthidæ bland selachierna (hajfiskarna) - Xenelasia, den hos forntidens partaner lagstadgade bruket att från statens område förjaga främlingar eller förbjuda dem att derstädes uppehålla sig - Xenia, stad i nord-amerikanska staten Ohio - Xenier kallades hos forntidens greker och romare vissa gåfvor - Xenodochium, gästherberge, värdshus - Xenofanes, forngrekisk skald och filosof - Xenofon. 1. Forngrekisk fältherre och skriftställare 
kalk, så att den nästan alltid är bevarad, om ock otydligt och om delning i kotor ej kan iakttagas. Utskotten deremot äro tydliga. Xenacanthus' form har varit långsträckt, och hithörande fiskar, hvilka lefvat i sött vatten, hafva stundom uppnått en längd af ända till 5 meter. Den mest bekanta arten, <i>X. Decheni</i> Goldf., är funnen i permiska lager i Böhmen, Sachsen, Saarbrücken och Frankrike. B. L–n. 
<b>Xenelasia</b> (af Grek. <i>xenos</i>, främling, och <i>elavnein</i>, fördrifva), det hos forntidens spartaner lagstadgade bruket att från statens område förjaga främlingar eller förbjuda dem att derstädes uppehålla sig. A. M. A. 
<b>Xenia</b> [ṡīnja], stad i nord-amerikanska staten Ohio, vid Pittsburg–Cincinnati–S:t Louis-jernvägen. 7,026 innev. (1880). Staden, som anlades 1803, är säte för de episkopale metodisternas Xenia college (1850), ett presbyterianskt teologiskt seminarium (1794) samt Wilberforce university (1863), det sistnämnda afsedt för färgad ungdom af båda könen. 
<b>Xenier</b> (Grek. <i>xenia,</i> gästskänker, af <i>xenos</i>, främling, gästvän) kallades hos forntidens greker och romare vissa gåfvor, hvilka värden brukade förära sina gäster för att medtagas hem. — Den 13:de boken af den romerske skalden Martialis' epigramm bär öfverskriften »Xenia», hvilken äfven bliivit använd af Göthe och Schiller för en af dem gemensamt i »Musenalmanach» 1797 utgifven samling af satiriska epigramm (se d. o.). Den nyromantiska skolan i svenska vitterheten upptog detta vapen mot sina motståndare och offentliggjorde i Mars 1810 i tidningen »Polyfem» ett antal »Xenier» af mycket medelmåttig qvickhet, de flesta skrifna af Atterbom. A. M. A. 
<b>Xenodochium</b> (Lat., Grek., <i>xenodocheion</i>, af <i>xenos</i>, gästvän, främling och <i>docheion,</i> förvaringsrum), gästherberge, värdshus, pilgrimsherberge. 
<b>Xenofanes</b> (Lat. <i>Xenophanes</i>), forngrekisk skald och filosof från staden Kolofon i det asiatiska Ionien, lefde i 6:te och sannolikt ännu i början af 5:te årh. f. Kr. Under sin nära hundraåriga lefnad var han verksam för bekämpandet af den gängse folktron och spridandet af renare föreställningar om det gudomliga. Sina filosofiska läror meddelade han i form af dikter på episkt versmått, hvilka han på de gamle rapsodernas vis sjelf föredrog. Fördrifven från sitt fädernesland, förde han länge ett kringirrande lif i Siciliens och södra Italiens städer, der han i den nyanlagda kolonien Elea (Velia) grundade en egen filosofisk skola (se Eleater). A. M. A. 
<b>Xenofon</b> (Lat. <i>Xenophon</i>). 1. Forngrekisk fältherre och skriftställare, föddes i Athen omkr. 445 (enligt annan beräkning först omkr. 431) f. Kr. Redan såsom helt ung slöt han sig med innerlig hängifvenhet till Sokrates, hvars person och läror, om ock aldrig af X. uppfattade i deras fulla djup, öfvade en genomgripande inverkan på hans karaktersutveckling och tänkesätt. Af sin beotiske gästvän Proxenos förmåddes han att träda i förbindelse med den yngre Kyros (se Cyrus) och såsom frivillig medfölja på det fälttåg, som denne 401 f. Kr. företog mot sin broder Artaxerxes. Sedan efter det olyckliga slaget vid Kunaxa, der Kyros stupade, de högre befälhafvarna vid den grekiska legohären blifvit försåtligt gripna och aflifvade, valdes X. tillika med fyra andra att leda återtåget. Färden gick till en början på den östra Tigrisstranden och sedermera genom Karduchiens och Armeniens svårtillgängliga bergstrakter till Trapezus vid Svarta hafvet och vidare dels landvägen, dels sjöledes utmed Mindre Asiens norra kust. Detta återtåg, under hvilket den lilla grekiska hären var ständigt utsatt för fientliga anfall samt för öfrigt hade att utstå mödor och umbäranden af alla slag, intager ett framstående rum i forntidens krigshistoria. X., hvilken var den egentlige ledaren, inlade dervid stor förtjenst icke blott genom sin mästerliga strategi och öfriga fältherreegenskaper, utan äfven genom den kloka hofsamhet och ädla oegennytta, som han vid alla tillfällen ådagalade. Efter framkomsten till Byzantion trädde han med den grekiska hären i sold hos den trakiske fursten Zenthes, hvilken derigenom sattes i tillfälle att återeröfra sitt fädernerike. Då äfven denna expedition nått sitt slut, förde X. trupperna öfver till Pergamos i Mindre Asien och öfverlemnade dem till den lacedemonske fältherren Thibron för att användas vid ett krigsföretag mot satraperna Tissafernes och Farnabazos. Genom sin förbindelse med Kyros och spartanerna väckte han athenarnas förbittring och ådrog sig en landsförvisningsdom. Under de följande åren var han den spartanske konungen Agesilaos följaktig på hans asiatiska fälttåg och deltog äfven i slaget vid Koroneia (394 f. Kr.) mot athenare och thebaner. Han bosatte sig sedermera på en honom af spartanerna anvisad egendom vid Skillus nära Olympia i Elis och tillbragte der ett lugnt lif, hvilket delades mellan författareskap, landtbrukets och jagtens sysselsättningar samt fromma andaktsöfningar. Då Skillus med anledning af spartanernas nederlag vid Levktra (371 f. Kr.) återtogs af elierna, öfverflyttade X. till Korint, men synes icke hafva återvändt till Athen, oaktadt hans landsförvisningsdom blifvit upphäfd. Han dog omkr. 354 f. Kr. — X. är icke i något särskildt afseende att räkna bland den grekiska forntidens mest framstående män. Deremot utmärker han sig genom en ovanligt harmonisk utveckling och ett i synnerhet för lifvets praktiska frågor öppet och vaket sinne i förening med en älskvärd och ridderlig karakter, hos hvilken en uppriktig och from gudsfruktan var ett framstående drag. Dessa egenskaper afspegla sig äfven i hans skrifter, hvilkas enkla, klara och behagliga, ehuru visserligen icke oblandadt attiska, stil redan i forntiden var beundrad och tillvann honom benämningen »det attiska biet». Bland dessa skrifter märkas: <i>Anabasis</i> (Uppmarschen; fullst. <i>Kyru Anabasis</i>), i hvilken X. i 7 böcker gifver en mästerlig, om än något på bredden gående, beskrifning af Kyros' ofvannämnda fälttåg och de 10,000 grekernas återtåg; <i>Hellenika</i> (grekisk historia) i 7 böcker, fortsättning af Thukydides' »Peloponnesiska krigets historia», men betydligt underlägsen denna och dessutom skrifven från 
page_number=40, index= - Xenofon. 1. Forngrekisk fältherre och skriftställare - Xenofon. 2. Forngrekisk bildhuggare - Xenofon. 3. X. från Efesos - Xenografi, kännedom om främmande språk och skriftarter - Xenokles, forngrekisk arkitekt - Xenokrates (Lat. Xenocrates). 1. Forngrekisk filosof - Xenokrates. 2. Forngrekisk läkare - Xenokrati, främlingars öfvervälde i ett land - Xenomani, öfverdrifven förkärlek för allt utländskt - Xenotim l. ytterspat, miner., ett sällsynt tetragonalt ytterjordsfosfat - Xeranthemum Tourn., bot., en ört, som är typen för en efter detta slägte benämnd särskild grupp inom nat. fam. Synanthereæ Juss., kl. Syngenesia L. - Xeres, den äldre namnformen för Jeres, Eng. sherry, namn på hvita spanska viner, som äro betydligt torra och mycket starka 
ensidigt spartansk partisynpunkt; <i>Kyru paideia</i> (Lat. <i>Cyropaedia</i>, Cyropedien, d. v. s. Cyrus' uppfostran), en historisk-filosofisk tendensroman i 8 böcker, i hvilken Kyros d. ä. framställes såsom idealbilden af en enligt sokratiska grundsatser uppfostrad monark; <i>Apomnemonevmata</i>, (Lat. <i>Memorabilia</i> l. <i>Commentarii</i>; Hågkomster om Sokrates), 4 böcker, och <i>Symposion</i> (Dryckeslaget), båda egnade åt minnet af den vördade ungdomsläraren; dessutom några mindre skrifter om praktiska ämnen (offentlig och enskild hushållning, jagt, ridkonst o. s. v.). Mer eller mindre betviflad är äktheten af »Lacedemoniernas statsförfattning» och »Äreminne öfver Agesilaos». Med säkerhet understucken är den under X:s namn befintliga skriften om »Athens statsförfattning». X:s samtliga arbeten äro utgifna af bl. a. Schneider, Bornemann, Dindorf och Schenkl. Af de särskilda skrifterna finnes en mängd upplagor. Skolupplagor af »Anabasis» med svensk kommentar äro utgifna af Gumaelius, Melander, Aulin och Hallström. I svensk öfversättning finnas: »Anabasis» af L. Westerberg (1829), A. Hallström (4:de uppl. 1865) och S. G. Dahl (1876) och »Hågkomster om Sokrates» af S. Ljungdahl (1888). — 2. Forngrekisk bildhuggare, tillhörde den attiska skolan under öfvergångstiden mellan den äldre, Fidias' skola, och den yngre, Skopas' och Praxiteles' skola. X. var samtidig med och medarbetare åt Praxiteles' lärare, Kefisodotos (se denne); han bistod nämligen denne i utförandet af den tronande Zevs för gudens tempel i Megalopolis. På egen hand utförde han i Thebe en bild af <i>Tyche</i>, lyckans gudinna, med Plutos såsom barn på armen, en komposition, som i motivet påminner om Kefisodotos' Eirene (fridens gudinna) med Plutosbarnet på armen, hvaraf en efterbildning finnes i München. — 3. X. från Efesos kallar sig författaren till en grekisk roman i 5 böcker med titeln <i>Efesiaka</i> (Efesiska berättelser), hvilken handlar om Anthias och Habrokomes' trofasta kärlek. Beträffande tiden för dess författande vexla meningarna mellan det 2:dra och det 5:te årh. e. Kr. Den är utgifven af bl. a. Hercher i »Erotici scriptores graeci». 1. A. M. A. 
<b>Xenografi</b> (af Grek. <i>xenos</i>, främling, och <i>grafein</i>, skrifva), kännedom om främmande språk och skriftarter. 
<b>Xenokles,</b> forngrekisk arkitekt, var en af de konstnärer, som bidrogo till utförandet af det stora och för firandet af mysterierna egendomligt anordnade templet åt Demeter i Elevsis (Attika), hvilket först anlades af Iktinos, en af Parthenons mästare. I det femskeppiga templet, hvars midtskepp erbjöd en ljusöppning (<i>opaion</i>) af 60 fots bredd, utförde X. takkonstruktionen, som på grund af den betydliga bredden erbjöd särskilda svårigheter. C. R. N. 
<b>Xenokrates</b> (Lat. <i>Xenocrates</i>). 1. Forngrekisk filosof, f. i Chalcedon 396 f. Kr., var en lärjunge af Platon och förestod i ett fjerdedels århundrade dennes »akademi». Han var en strängt sedlig och ädel personlighet, i lif som i lära, men någon spekulativ originalitet egde han visserligen icke. Snarare omtalas han såsom egande ett »trögt ingenium». Platons lära, hvilken han sjelf trodde sig i alla delar omfatta, sökte han systematisera och i detaljer utföra. Filosofiens indelning i logik, dialektik, fysik och etik förskrifver sig från honom. Äfven i öfrigt sysselsatte han sig med klassifikationer. Hans tendens var afgjordt rationel; och när han fattade idéerna såsom tal, bestämde han dessa så, att de ej kunde blifva föremål för vanliga räkneoperationer (»odelbara storheter»). Å andra sidan framträder dock hos honom ganska märkbart den platonska skolans benägenhet för formalism, hvilken visar sig bl. a. i sträfvan att fixera mästarens läror i bestämda dogmer. En viss tendens till dualism, som sedermera vidare utfördes och visserligen i platonismen sjelf har sin anledning, förefinnes ock hos honom. — 2. Forngrekisk läkare, lefde vid tiden närmast före eller närmast efter Kristi födelse. Han är författare till ett delvis ännu i behåll varande arbete om vattendjurens lefnadssätt, hvilket är af intresse för kännedomen om naturvetenskapens dåvarande ståndpunkt. 1. L. H. Å. 
<b>Xenokrati</b> (af Grek. <i>xenos</i>, främling, och <i>kratein</i>, herska), främlingars öfvervälde i ett land. 
<b>Xenomani</b> (af Grek. <i>xenos</i>, främling, och <i>mania</i>, galenskap), öfverdrifven förkärlek för allt utländskt. 
<b>Xenotim</b> (af Grek. <i>xenos</i>, främling, och <i>time</i>, värde, ära, med afseende på mineralets sällsynthet och värde) l. ytterspat, <i>miner.,</i> ett sällsynt tetragonalt ytterjordsfosfat, som har röd, rödbrun eller gulbrun färg och förekommer tillsammans med orthit och gadolinit vid Ytterby i Sverige och Hiterö i Norge samt i Amerika. Ant. Sj. 
<b>Xeranthemum</b> Tourn., <i>bot.,</i> en ört, som är typen för en efter detta slägte benämnd särskild grupp inom nat. fam. <i>Synanthereae</i> Juss., kl. <i>Syngenesia</i> L. Den förekommer vild i stepptrakter inom sydliga och östliga Europa och odlas icke sällan i mellersta Europas trädgårdar för att användas till s. k. eternell-kransar. Den art, <i>X. annuum</i> L., som vanligast odlas (och äfven kan uppdragas i Sverige), är en ört af 30–60 cm. höjd, som på eftersommaren och hösten utvecklar hvitaktiga blomkorgar på långa ensamma skaft. De papperstorra, stora holkbladen hafva i Tyskland förskaffat växten namnet »papierblume» och i Frankrike »la grande immortelle». Flere artförändringar med vexlande färg å blommorna hafva frambragts genom odling. O. T. S. 
<b>Xeres</b> [chere's], den äldre namnformen för Jeres [med samma uttal], Eng. <i>sherry</i> [sjä'rri], namn på hvita spanska viner, som äro betydligt torra och mycket starka samt växa på ett underlag af kalksten och konglomerat (på ett område, som innehåller ungefär 100 qvkm. vinbärande mark) mellan Guadalquivirs och Guadaletes mynningar, v. och n. v. om Jeres de la Frontera (prov. Cadiz i Andalusien), efter hvilken stad dessa viner uppkallats. Sherry-beredningen företer olikhet med de flesta andra viners, i det att de stora faktorierna i Jeres (hvilka till stor del egas af engelsmän) direkt uppköpa drufsaften eller drufvorna och sjelfva ombesörja mustens jäsning. Vinet lagras icke 
page_number=41, index= - Xeres, den äldre namnformen för Jeres, Eng. sherry, namn på hvita spanska viner, som äro betydligt torra och mycket starka - Xerofagi, de förste kristnes bruk att under fastetiden äta endast bröd och torr frukt - Xeroftalmi l. xeros, xerosis conjuntivæ, med. - Xeros. Se föreg. art. - Xerxes (Fornpers. Ksjharsja), namn på fornpersiska konungar. 1. X. I - Xerxes. 2. X. II - Ximenes. Se Jimenes de Cisneros - Ximénès, Augustin Marie de - Xingu, biflod fr. h. till Amazonfloden - Xiphias. Se Svärdfisken och Svärdfisk-slägtet - Xiphodon, paleont., ett till de icke idisslande partåige hörande utdödt däggdjursslägte - Xiphosoma, zool., ett slägte hörande till familjen Peropda och ordningen ormar inom kräldjurens klass - Xiphosura, paleont. Se Merostomata och Limulus - Xuthos, Grek. hjeltes., son af Hellen samt broder till Aiolos och Doros 
i källare, utan i stora stenbyggnader (<i>bodegas</i>) ofvan jord. Efter 3–6 år antager det en djup bernstensfärg, fin bouquet, eldighet och kryddartad smak. När en qvantitet tappas från faten, fyllas dessa genast med vin af samma sorter. Sherry-viner af 4–5 års lagring kallas <i>rancias, soleras</i> l. <i>dottores;</i> de af högre ålder, hvilka hållas i ett oblygt högt pris, benämnas <i>napoleones</i>. Sherry-sorterna indelas på hemorten i 2 klasser: amontillado (inom hvilken man har rangordningen <i>fino</i> och <i>oloroso</i>) samt manzanilla, hvilken sistnämnda innefattar lättare och torrare sorter, som växa invid kusten. För frambringande af de å verldsmarknaden gängse varieteterna med olika mildhet och färg tillsättes <i>vino dulce</i>, beredt af öfvermogna drufvor jämte färgämne från must, som inkokats till nära nog likörs konsistens. Med den engelska tilläggsbeteckningen <i>golden</i> betecknas de mera sötaktiga sherry-sorterna (vanligen yngre), med <i>pale</i> [pel] de torra. I amontillado-sorterna blandas sprit till den jästa saften för att förebygga efterjäsning. I medeltal innehåller sherry omkr. 20 volymproc. alkohol. Om vissa sorters lädersmak se Vin, sp. 1075, hvarest äfven sherryns förfalskning medelst marsala omtalas. Äfven i andra spanska provinser än Cadiz tillverkas viner, som exporteras under namnet sherry, t. ex. i Katalonien. Utförseln af sherry plägar öfverstiga 200,000 hl., hvaraf omkr. 90 proc. gå till Storbritannien och Irland. 
<b>Xerofagi</b> (Grek. <i>xerofagia</i>, af <i>xeros</i>, torr, och <i>fagein,</i> äta), de förste kristnes bruk att under fastetiderna äta endast bröd och torr frukt; uteslutande bruk af torra födoämnen, ett slags »diète sèche» (jfr Törstkur). 
<b>Xeroftalmi</b> (Grek. <i>xerofthalmia</i>, »torrögdhet», af <i>xeres</i>, torr, och <i>ofthalmos</i>, öga) l. xeros, <i>xerosis conjunctivae, med.</i>, en sjuklig förändring, som utbildar sig under långvariga inflammationstillstånd i ögats bindehinna (<i>conjunctiva</i>). Förändringen består i atrofi och ärrskrumpning af väfnaden. Tårkörtelns utförsgångar förstöras, och till följd deraf upphör tårflödet. Hornhinnan blir ogenomskinlig; ögats känslighet för vidröring äfvensom ögonlockens rörlighet minskas. I de mera framskridna stadierna är tillståndet obotligt. J. E. J―n 
<b>Xeros.</b> Se föreg. art. 
<b>Xerxes</b> (Fornpers. <i>Ksjharsja</i>), namn på fornpersiska konungar. 1. X. I, son af Dareios I med Kyros' dotter Atossa, lyckades genom sin moders intriger vid sin faders död, 485 f. Kr., att bestiga tronen med förbigående af Dareios' äldre söner med en annan gemål, hvilka voro födda före faderns regeringstillträde. Efter att hafva kufvat det affälliga Egypten upptog X. sin faders krigsplaner mot Grekland. Kriget skulle denna gång utkämpas till både lands och sjös, och efter tre års förberedelser uppbröt X. 480 f. Kr. med en väldig härsmakt, hvars styrka uppgifves olika, men i alla händelser måste beräknas till mer än en million krigare. Sedan nederlagen vid Salamis (480), Plataiai (479) och Mykale (s. å.) i grund krossat de förhoppningar, som fästes vid denna stolta härsmakt (se Grekland, sp. 1534), synes X. hafva nedsjunkit i liknöjdhet och utsväfningar. Han mördades 465 f. Kr. af sin gunstling Artabanos. Sannolikt är det samme X. som i bibeln (Esters bok) omtalas under namnet Ahasverus (Hebr. <i>Achaschverosch</i>). — 2. X. II, den förres sonson, son af Artaxerxes I Markrocheir, efterträdde sin fader 424 f. Kr., men blef efter några månaders regering mördad af sin halfbroder Sogdianos. A. M. A. 
<b>Ximenes.</b> Se Jimenes de Cisneros. 
<b>Ximénès</b> [gsimenä'ss], Augustin Marie de, markis, fransk vitterlekare af spansk härstamning, f. i Paris 1726, tjenade i unga år vid armén, men öfvergick 1746 till skriftställarebanan och kom i vänskapsförhållande till Voltaire. X. var anhängare af franska revolutionen. Död 1817. Han hade större literär ärelystnad än förmåga, men rönte emellertid framgång med sitt drama <i>Don Carlos</i> (1759), <i>Lettres portugaises en vers libres</i> (s. å.) och afhandlingen <i>Sur l'influence de Boileau sur l'esprit de son siècle</i> (1787). Hans samlade arbeten utkommo 1772. Ett urval af X:s poetiska skrifter utgafs 1806. 
<b>Xingu</b> [chingū], biflod fr. h. till Amazonfloden, har sina källor i brasilianska staten Matto Grosso och faller ut i Amazonfloden straxt ofvanför början af dennas aestuarium. Den är omkr. 1,600 km. lång och är segelbar från mynningen åtminstone 240 km. Sitt namn har den fått efter ett gammalt indiansamhälle vid mynningen. 
<b>Xiphias.</b> Se Svärdfisken och Svärdfisk-slägtet. 
<b>Xiphodon</b> (af Grek. <i>xifos</i>, svärd, och <i>odus</i>, tand), <i>paleont.,</i> ett till de icke idisslande partåige (<i>Artiodactyla</i>) hörande utdödt däggdjursslägte, som står i närheten af <i>Anoplotherium</i> (se d. o.), men är smäckrare och af finare form. B. L–n. 
<b>Xiphosoma,</b> <i>zool.,</i> ett slägte hörande till familjen <i>Peropoda</i> och ordningen ormar inom kräldjurens klass. Hithörande ormar likna boa-ormarna derigenom att de sakna tänder i mellankäken och liksom dessa hafva en gripsvans. Hufvud och kropp äro beklädda med släta fjäll; läpparnas fjäll äro försedda med djupa gropar. Svanssköldarna äro odelade. Kroppen är hoptryckt, med smal buksida (deraf namnet: af Grek. <i>xifos</i>, svärd, och <i>soma</i>, kropp). Af de fyra arterna, som bilda detta slägte och alla lefva i Syd-Amerika, är bojobin, <i>X. caninum,</i> den mest bekanta. Denna orm uppnår en längd af 3–4 m. Ofvan är den grön. På sidorna stå hvita fläckar och band; undersidan är gulgrön. Den lifnär sig af foglar, sannolikt ock af fiskar; åtminstone har man iakttagit, att den är skicklig simmare. För att förskaffa sig föda säges bojobin uppsöka negrernas hyddor; den lär dock ej vara farlig för menniskor. L–e. 
<b>Xiphosura</b> (af Grek. <i>xifos</i>, svärd, och <i>ura</i>, stjert), <i>paleont</i>. Se Merostomata och Limulus. 
<b>Xuthos,</b> <i>Grek. hjeltes.,</i> son af Hellen samt broder till Aiolos och Doros. Af desse fördrifven från Tessalien, invandrade han i Attika, der han förmälde sig med Kreusa, konung 
page_number=42, index= - Xuthos, Grek. hjeltes., son af Hellen samt broder till Aiolos och Doros - Xylander, Wilhelm - Xylem, bot., en vetenskaplig term, motsvarande hvad som vanligen kallas ved (se Trä) - Xylobius, ett paleozoiskt slägte bland myriapoderna - Xylofon. Se Halmharmonika - Xylograf och xylografi. Se Träsnitt - Xylol, dimetyl-benzol - Xylometer, apparat till bestämmande af oregelmässigt formade trästyckens kubikinnehåll - Xylophaga, vedätare, träborrare, zool. - Xylopia L., bot., ett af flere arter bildadt slägte af vanligen starkt aromatiska träd - Xyrideæ Kunth, bot., en familj af gräsliknande sumpväxter - Xystus l. xystum, Lat., kolonnad, pelaregång eller långsträckt terrass för kroppsöfningar - Xystus. Se Sixtus 1 
Erechthevs' dotter, hvilken födde honom sönerna Achaios och Ion, achaiernas och ionernas mytiska stamfäder. A. M. A. 
<b>Xylander,</b> Wilhelm, tysk humanist, f. 1532 i Augsburg, hette egentl. Holtzmann (hvaraf X. är den grekiska öfversättningen). Han vardt 1558 professor i grekiska vid Heidelbergs universitet. Död derst. 1576. X. var en af de lärdaste män på sin tid. Han skref <i>Institutiones aphoristicae logicae Aristotelis</i> (1577) m. m., utgaf editioner af flere antika författare och verkställde så i språkligt som i kritiskt hänseende värdefulla latinska öfversättningar af bl. a. Evripides (1558), Dio Cassius' romerska historia (s. å.), Plutarchos' »Vitae»(1561) och »Moralia» (1570), Strabons geografi (1571), Pausanias' resebeskrifning (1583; ny uppl. 1613) och Diofantos' matematiska skrifter (1575), hvilka dittills varit okända. 
<b>Xylem</b> (af Grek. <i>xylon,</i> trä), <i>bot.,</i> en vetenskaplig term, motsvarande hvad som vanligen kallas ved (se Trä). 
<b>Xylobius</b> (af Grek. <i>xylon</i>, träd, och <i>bios</i>, lif), ett paleozoiskt slägte bland myriapoderna (tusenfotingarna), af hvilket ett par arter anträffats i ihåliga <i>Sigillaria</i>-stammar i Nova Scotias stenkolsbildningar. B. L–n. 
<b>Xylofon</b> (af Grek. <i>xylon</i>, trä, och <i>fone,</i> ljud). Se Halmharmonika. 
<b>Xylograf</b> och xylografi. Se Träsnitt. 
<b>Xylol</b> (af Grek. <i>xylon</i>, trä), <i>kem.,</i> ett kolväte (se d. o.), dimetyl-benzol (C3H)2 C6 H4, som förekommer i stenkolstjära och jämte benzol samt toluol ingår i stenkolsolja. Det är en färglös, vid 140°–143° kokande olja. P. T. C. 
<b>Xylometer</b> (af Grek. <i>xylon,</i> trä, och <i>metron,</i> mått), apparat till bestämmande af oregelmässigt formade trästyckens kubikinnehåll medelst deras nedsänkning i ett kärl med vatten och den dervid undanträngda vattenmängdens mätning. 
<b>Xylophaga</b> (af Grek. <i>xylon</i>, trä, och <i>fagein</i>, äta), vedätare, träborrare (af tyska förf. kallade <i>Bostrichidae</i>, jfr Bostrichus), <i>zool.,</i> en familj inom skalbaggarnas ordning (<i>Coleoptera</i>) och insekternas klass. Vedätarna utmärka sig genom sin lilla, valsformiga kropp, sitt framtill trubbiga, djupt i halsskölden insänkta hufvud och sina korta, i de flesta fall brutna och med en stor klubba försedda antenner. Tarserna äro femledade, dock har den näst sista leden ett undangömdt läge. Skenbenen äro mer eller mindre utplattade och i kanten taggade. Larverna hafva en trind kropp och i st. f. fötter små, håriga, vårtformiga utskott. De flesta hithörande arter lefva på barrträdens bekostnad, i dessas ved eller under barken. De sägas i allmänhet hälst slå sig ned i sjuka träd, vindfällen och fällda stammar. De pläga öfvervintra som fullt utvecklade, könsmogna djur. Parningen försiggår på våren, stundom i hål, som urgnagts i träden. Innan äggen läggas, äter honan sig in i barken och urholkar der en gång (»modergången»). På ömse sidor om denna gång gnager hon derefter små hålor, i hvilka äggen läggas. Sedan larverna blifvit framkläckta, uräta de i sin tur nya gångar (»larvgångar»), hvilka med larvens egen tillväxt blifva allt större, och som afslutas med en utvidgad del (»vaggan»), i hvilken förpuppningen eger rum. Omkr. 750 arter äro kända. De i Sverige allmännast förekommande slägtena äro bastborrarna (<i>Hylesinus</i>), vedborrarna (<i>Xyloterus;</i> om en fjäril, som äfvenledes kallas »vedborrare», se d. o.) och barkborrarna (<i>Tornicus</i>). L–e. 
<b>Xylopia</b> L., <i>bot.,</i> ett af flere arter bildadt slägte af vanligen starkt aromatiska träd, hvilka af Linné i »Systema nat.» (Ed. XII, 1767) fördes till kl. <i>Gynandria,</i> men numera äro ställda inom nat. fam. <i>Anonaceae</i> Rich. och kl. <i>Polyandria</i> L. Blomfodret är sambladigt; kronbladen äro 6. De yttre 6 ståndarna äro tjockare än de andra, och fruktämnet, som har 1 pistill, utväxer till en torr stenfrukt. Detta slägte står nära ett par tropiska slägten, <i>Unona</i> L. och <i>Habzelia</i> (se d. o.), hvilka äfven utmärka sig genom aromatiska egenskaper. <i>X. longifolia</i> A. DC. lemnar ett berömdt febermedel, och många arters frukter användas såsom kryddor till kötträtter. En i Vestindien förekommande art, <i>X. glabra</i> L., är i alla sina delar oerhördt bitter. Det berättas, att vilda dufvor, som förtärt frukterna, derigenom blifva onjutbara. O. T. S. 
<b>Xyrideae</b> Kunth, <i>bot.,</i> en familj af gräsliknande sumpväxter, som har 3 foderblad, motsatta karpellerna, 3 kronblad och 3 knappbärande ståndare. Roten är trådig. Bladen utgå från roten och äro antingen smalt svärdliknande och ridande, såsom hos de egentliga svärdsliljorna, eller ock trådsmala, med slidomfattande bas. De tillhöra de heta jordbältenas sandiga stränder o. s. v. O. T. S. 
<b>Xystus</b> l. xystum, Lat. (Grek. <i>xystos,</i> egentl. »planerad gång»), kolonnad, pelaregång eller långsträckt terrass för kroppsöfningar, promenader, disputationsöfningar o. dyl. Under medeltiden nyttjades ordet för att beteckna den mellan kyrkan och ett tillhörande kloster ofta. befintliga »korsgången» (se d. o.). 
<b>Xystus.</b> Se Sixtus 1. 
page_number=43, index= - Y är den tjuguandra bokstafven i det ursprungliga latinska alfabetet, den tjugufjerde - eller, i fall v och w räknas hvart för sig, den tjugufemte - i det vanliga moderna alfabetet 
<b>Y</b> är den tjuguandra bokstafven i det ursprungliga latinska alfabetet, den tjugufjerde — eller, i fall v och w räknas hvart för sig, den tjugufemte — i det vanliga moderna alfabetet. Denna bokstaf har till ursprung samma ursemitiska tecken, som i grekiska gifvit <i>Υ, υ,</i> i latin <i>V, v, u</i> (se <b>U</b> och <b>V</b>). Men gången har härvidlag icke varit den vanliga, emedan Lat. <i>y</i> icke är härledt ur det fornlatinska (sål. ej från den grupp af grekiska alfabet, hvarifrån det latinska utgått), utan i sen tid inkommit från det till allmän-grekiskt upphöjda joniska (till östra gruppen hörande) alfabetet. I det allmän-grekiska (euklideiska) alfabetet (i Athen efter 403 f. Kr.) hade <i>Υ, υ</i> (<i>ypsilon</i>) som vokal ljudvärde af <i>y.</i> När så grekiska ord och namn med detta ljud infördes i latinet, användes det grekiska ypsilon för att beteckna det förut inom latinet ej befintliga ljudet (1:sta årh. före vår tidr.). Genom en massa mellanformer, till längd än lika med, än öfverstigande omgifvande bokstäfver, i senare fallet slutligen efter 10:de årh. skjutande nedanför raden, hafva de moderna fraktur- och antiqva-stilarnas <i>y</i> utbildats. — I de forngermanska språken fanns ingen anledning att upptaga det latinska <i>y-</i>tecknet, emedan något <i>y-</i>ljud der icke förekom. Emellertid förefinnes i det äldre runalfabetet ett tecken [runa], ᛇ, hvars ljudvärde är omtvistadt, men väl sannolikast (enl. Bugge) betecknade kort och långt såväl <i>i-</i> som <i>e-</i>ljud, och som Wimmer anser vara utgånget från <b>Y.</b> I det yngre runalfabetet föll emellertid ifrågavarande tecken bort. I det direkt ur det grekiska alfabetet uppkomna gotiska (Wulfila) saknas af naturliga skäl tecken för <i>y.</i> I de fornbulgariska alfabeten (med samma ursprung) förekommer visserligen det grekiska <i>y</i> (<i>Υ, υ</i>) såsom tecken för ett <i>y-</i>ljud, men endast i grekiska lånord (samt såsom taltecken, = 400). Det ryska ljud, som plägar återges med <i>y</i> i transkriberad text, har ett tecken af helt annat ursprung (Ы, sammansatt af två <i>i-</i>tecken), under det att det europeiska <i>y-</i>tecknet upptagits såsom tecken för <i>u</i> (för hvilket fornbulgariskan hade en från grekiska alfabetet ursprungligen dift. <i>ou, ου</i> betecknande kombination). — I transkriptionsalfabet, t. ex. af sanskrit och zend, nyttjas <i>y</i> såsom tecken för <i>j</i> (spirant eller konsonantiskt <i>i</i>). — Det moderna tecknet <i>y</i> är i svenskan det allmänna tecknet för <i>y-</i>ljud (<i>u</i> ofta i franska lånord). I tyskan är <i>y</i> tecken såväl for <i>y-</i> (i grekiska ord: <i>lyrisch, asyl, sibylle</i> o. s. v. samt i <i>lynchen</i>) som för <i>i-</i>ljud (<i>Schwyz, sherry, tyrann, system</i> o. s. v.). För öfrigt tecknas det tyska — såvidt äkta — mest genom <i>i-</i>omljud af <i>u</i> uppkomna <i>y-</i>ljudet med <i>ü</i> (med <i>u</i> i franska lånord), uppkommet genom en sammanskrifning eller öfverskrifning af <i>e</i> (<i>ue, uͤ</i>). I Fr. betecknar <i>y i-</i>ljud, under det deremot det franska <i>y-</i>ljudet återges med <i>u.</i> I Eng. betecknar <i>y</i> flere ljud, såsom <i>i</i> (<i>system</i> o. s. v.), <i>i</i> närmande sig <i>e</i> eller en <i>i-</i>färgad irrationel vokal (<i>very, city</i>), dift. <i>ai</i> (<i>fly, type</i>) samt <i>j</i> (<i>yes, you</i> o. s. v.). I Sp. har <i>y</i> ljudvärde af <i>i</i> och <i>j</i> (<i>y, rayo</i>). I Ital. har ljudlagsenligt Lat. (d. v. s. urspr. Grek.) <i>y</i> öfvergått till <i>i,</i> som ock fonetiskt riktigt i srkift återges med <i>i.</i> Med <i>y</i> som transskriptionstecken återges det fornbulgariska och ryska <i>y-</i>ljud, som historiskt är uppkommet af <i>ū,</i> under det att, såsom nämnts, det ryska tecknet för <i>y</i> betyder ett af Indo-europ. <i>ou, eu</i> eller Urslav. nasaleradt <i>a</i> (<i>ą</i>) uppkommet <i>u-</i>ljud. Litaviskt <i>y</i> återger <i>ī.</i> I isländska och norska texter ingår <i>y</i> i dift. <i>ey, øy</i> såsom andra komponent i en diftong med ljudvärde af konsonantiskt (<i>i</i> eller) <i>y.</i> För öfrigt är <i>y, ý</i> i samma texter tecken för <i>y-</i>vokal. 
Såsom <i>y-ljud</i> uppfattas och karakteriseras hufvudsakligen följande vokaler. 1) Svenska riksspråkets <i>y,</i> som är en »hög-främre-rundad» vokal, d. v. s. bildad med främre delen af tungan starkt höjd mot främre delen af hårda gommen och med tämligen starkt rundad munöppning (ofta kanske med den starkaste graden af rundning). Riksspråkets <i>y-</i>ljud kan dessutom karakteriseras som »trångt», d. v. s. s. k. slutet, och uppträder såsom sådant såväl kort som långt (det senare vanligast), jfr t. ex. <i>bryta: yttra.</i> <i>Y-</i>ljudet saknas och ersättes af <i>i</i> i flere, specielt i finska och est-svenska samt norrländska dialekter. Likaledes saknas det i större delen af Vestergötland och ersättes der af <i>u-</i> och <i>ö-</i>ljud. Med ifrågavarande Sv. <i>y-</i>ljud synes det franska slutna <i>y-</i>ljudet (tecknadt <i>u</i>) närmast öfverensstämma (<i>ruse, lune, durer</i> o. s. v.). 2) Ett »vidt», d. v. s. öppet, <i>y-</i>ljud med öfriga karakteristika från det förstnämnda <i>y-</i>ljudet föreligger allmänt i svenska och norska 
page_number=44, index= - Y är den tjuguandra bokstafven i det ursprungliga latinska alfabetet, den tjugufjerde - eller, i fall v och w räknas hvart för sig, den tjugufemte - i det vanliga moderna alfabetet - Y, vik af Zuiderzee. Se Ij - Yacht, Eng., jakt i betydelsen speljakt, lustjakt (pleasure-y.), d. v. s. ett beqvämt inredt och uteslutande för nöje eller för högt uppsatta personers resor afsedt segel- eller ångfartyg 
dialekter; dessutom synes det vara hemma äfven i norska och danska riksspråken. I allmänhet — så specielt i svenska mål — är det kort <i>y,</i> som uppträder såsom öppet, ofta uppträdande som <i>ö-</i>ljud (»blandadt»). 3) Det tyska <i>y-</i>ljudet (mest tecknadt <i>ü</i>) synes utmärka sig för något mindre rundning än de båda förstnämnda arterna (ungefär graden 2) och närmar sig sålunda något vokalen <i>i.</i> För öfrigt är det tyska <i>ü</i> såsom långt slutnare (»trängre») än som kort (jfr å ena sidan <i>kühn, düster,</i> å andra <i>hütte, fürst</i> o. s. v.). Beslägtad härmed synes en i Norrbotten och Södertörn förekommande <i>y-</i>vokal vara, som uppgifves vara ett »mellanljud mellan <i>y</i> och <i>i</i>». 4) S. k. Viby<i>-y,</i> efter Viby socken i Nerike, der det ersätter andra <i>y-</i>ljud, förekommer för öfrigt flerestädes. Detta (liksom Viby-<i>i</i>) beskrifves som lateralt, med tungan hårdt stödd mot främsta delen af gomhvalfvet, under det struphufvudet sänker sig djupt under sitt normalläge, hela tungan drages tillbaka och vokalerna bildas längre bakåt än <i>i</i> och <i>y.</i> Ofta synes ett spirantiskt element bidraga till den egendomliga akustiska effekten. 5) Polskt, ryskt (och turkiskt) <i>y,</i> i polskan och i transkriptionsalfabet skrifvet <i>y,</i> är en »hög-blandad-icke-rundad» vokal, åtminstone vid det »blandade» tungläget trång, under det främre delen af tungan synes kunna plan sänka sig nedanför undertänderna (ex. <i>syn, ty, byla</i> o. s. v.). 
Det indo-europeiska urspråket egde, så vidt man kan sluta tillbaka från de särskilda indo-europeiska språkfamiljernas allmänna ljudhabitus, icke något <i>y-</i>ljud. Det är sålunda sekundärt uppkommet inom de särskilda familjerna eller språken. I de gamla ariska språken uppstod intet <i>y-</i>ljud; först i moderna dialekter finnas ansatser till <i>y</i> (t. ex. i Pamir-dialekter mest utveckladt ur <i>u-</i>ljud och tecknadt <i>ü</i>). I slaviska språk är källan för der uppträdande <i>y</i> i allmänhet indo-europeiskt <i>ū,</i> t. ex. det ryska <i>syn,</i> son, af indo-europeiskt <i>*sūnus.</i> Af keltiska språk hafva endast de britiska dialekterna (kymriska, korniska, bretonska) utvecklat ett <i>y-</i>ljud (ur <i>i-</i>vokalen samt ur <i>en,</i> t. ex. Kymr. <i>hynt,</i> resa, jfr Got. <i>sinþs,</i> resa). Grekiskan har framställt en stor kontingent af <i>y-</i>ljud, som sedan under form af lån spridt sig först och främst till latinet och sedan från dessa båda språk till de flesta moderna. Indo-europ. <i>ŭ</i> och <i>ū</i> uppträder i Grek. tidigast samt långt fram i tiden i flere dialekter som <i>u,</i> vare sig det tecknades <i>υ</i> eller <i>ου.</i> I jonisk-attiskan öfvergick detta till <i>y-</i>ljud (som i Nygrek. blifvit <i>i-</i>ljud). En liknande process iakttages i afseende på Fr. och Holl. <i>u,</i> som öfvergått till <i>y-</i>ljud. I urgermansk tid hade ännu intet <i>y-</i>ljud utbildats. Men i de särskilda germanska språken har sedermera <i>y-</i>ljud utvecklats mest genom <i>i-</i>omljud (se Omljud). Så är fallet i tyskan, der såväl ursprungligt som sekundärt <i>u</i> genom <i>i-</i>omljud blifvit <i>y-</i>ljud: <i>übel</i> (jfr Got. <i>ubils</i>), plur. <i>brüder</i> (till sing. <i>bruder</i> af Fornhögt. <i>bruoder,</i> jfr Got. <i>brōþar</i>). I de skandinaviska språken har <i>y</i> följande upprinnelse. 1) <i>i-</i>omljud af <i>u</i> och <i>iu:</i> allmänt nordiskt: <i>fylla</i> af <i>*fullian,</i> jfr Got. <i>fulljan</i> (af <i>full</i>), <i>gny,</i> Isl. <i>gnyja</i> af <i>*gnūian</i> (jfr <i>gnúa,</i> gno), <i>lysa</i> af <i>*liusian</i> (af Fornsv. <i>lius</i>) o. s. v. 2) <i>w-</i>omljud af <i>i:</i> allmänt nordiskt: <i>trygg</i> (jfr Got. <i>triggws</i>), <i>bly</i> (jfr Fornhögt. genit. <i>blīwes</i>). 3) <i>u-</i> och <i>w-</i>omljud af <i>ui</i> (<i>vi</i>): <i>syster</i> ur Isl. kas. obl. <i>systur.</i> 4) <i>iu</i> har i svenskan öfvergått till (långt) <i>y</i> efter <i>r</i> och efter <i>l</i> med föregående konsonant: <i>ryka</i> (Isl. <i>riúka</i>), <i>klyfva</i> (Isl. <i>kliúfa</i>), i danskan äfven efter andra konsonanter: <i>myg, dyb, syg.</i> 5) i svenskan i enstaka fall af <i>i: skymf, körtel, körvel</i> (af <i>kyr-</i>), <i>kyrka</i> o. s. v. Vissa af de sålunda uppkomna <i>y-</i>ljuden, nämligen de korta, kunna antingen qvarstå (i riksspråket gent emot dialekter och omvändt) eller öfvergå till <i>ö-</i>ljud i de östnordiska språken: <i>dörr</i> af Fornsv. <i>dyr, börd</i> af Fornsv. <i>byrþ, föl</i> af Fornsv. <i>fyl, dölja</i> af <i>dylia</i> (supradentalt <i>l</i>), <i>kön</i> af <i>kyn, önska</i> af <i>ynskia, ömse</i> af <i>ymse, öfver</i> af <i>yvir, möss</i> af <i>mys, bössa</i> af <i>byssa</i> gentemot <i>yppa</i> = Fornsv. <i>yppa, flytta</i> af <i>flytia, nyckel</i> af <i>nykil.</i> I nysvenskan finnas dessutom andra utvecklingar, t. ex. <i>kjortel, skjorta</i> (af <i>kyr-, skyr-</i> af <i>kir-, skir-</i>) o. s. v. genom brytning. K. F. J. 
Under medeltiden nyttjades <i>Y</i> stundom som tecken för talet 150. — På äldre franska <i>mynt</i> betecknar <i>Y</i> myntningsorten Bourges. — I <i>kemien</i> är <i>Y</i> tecken för yttriums atomvigt och <i>Yb</i> för ytterbiums atomvigt. — Inom <i>matematiken</i> nyttjas <i>y</i> som tecken för en obekant storhet (jfr X). — <i>Yd</i> är en vanlig engelsk förkortning för <i>yard</i> (aln). 
<b>Y</b> [ej], vik af Zuiderzee. Se Ij. 
<b>Yacht</b> [jått], Eng., jakt i betydelsen speljakt, lustjakt (<i>pleasure-y.</i>), d. v. s. ett beqvämt inredt och uteslutande för nöje eller för högt uppsatta personers resor afsedt segel- eller ångfartyg. Den 
  
ursprungliga engelska yachten var riggad som slup eller kutter, men numera förekomma yachter med nästan alla slags tacklingar. Under de senaste åren hafva särdeles lyxuöst inredda yachter blifvit byggda, hvilkas drägtighet uppgår till ett par tusen tons. Fig. visar tvänne ång- och tvänne segel-yachter, af hvilka senare den ene är försedd med »ballongklyfvare» och 
page_number=45, index= - Yacht, Eng., jakt i betydelsen speljakt, lustjakt (pleasure-y.), d. v. s. ett beqvämt inredt och uteslutande för nöje eller för högt uppsatta personers resor afsedt segel- eller ångfartyg - Yaghistan ... 
den andre med »flygande klyfvare». — Att för nöjes skull färdas i yacht kallas att <i>jåtta</i> (Eng. <i>to yacht</i>). R. N. 
<b>Yaghistan.</b> Se Jagistan. 
<b>Yajurveda.</b> Se Indiens språk och literatur, sp. 551. 
<b>Yaken.</b> Se Grymtoxen. 
<b>Yakki.</b> Se Curare. 
<b>Yakub Beg.</b> Se Jakub Beg. 
<b>Yakuter.</b> Se Jakuter. 
<b>Yakutsk.</b> Se Jakutsk. 
<b>Yale college.</b> Se Newhaven. 
<b>Yama,</b> <i>Ind. mytol.,</i> dödsguden. Se Mytologi, sp. 654. 
<b>Yams</b> l. jams. Se Dioscorea. 
<b>Yanaon.</b> Se Janaon. 
<b>Yanbo</b> l. Yambo. Se Janbo. 
<b>Yang-tse-kiang.</b> Se Jang-tse-kiang. 
<b>Yankee</b> [ja'ngki], Eng.-amerik. (möjligen en förvrängning i indianernas uttal af Fr. <i>anglais</i> eller Eng. <i>english,</i> engelsman, eller måhända beslägtadt med Skot. <i>yankie,</i> dugtig och flink qvinna, och <i>yanking,</i> verksam), amerikanskt öknamn på inbyggarna i de sex nordöstra stater, som bilda New England; europeisk benämning på inbyggarna i samtliga Nord-Amerikas Förenta stater, hvilken innebär en skämtsam antydan af den fiffighet och tilltagsna energi, som känneteckna nationallynnet. Enligt en äldre uppgift skall ordet redan 1713 varit ett omtyckt slanguttryck i universitetsstaden Cambridge i Massachusetts och betecknat »utmärkt». Under inbördeskriget 1861–65 kallade sydstatsmännen unionisterna för »yankees». 
<b>Yankee doodle</b> [ja'ngki dūdöl] eller, fullständigt: <i>Yankee doodle dandy,</i> är refrängen på en nord-amerikansk nationalsång af osäkert ursprung, hvilken börjar sålunda: A yankee boy is trimm and tallAnd never over fat, Sir!Apokryfisk är historien om dess förekomstredan på Cromwells tid under namn af »Nankeedoodle». Sannolikt uppkom den i England i midten af1700-talet. Texten, mindre sannolikt äfven melodien,tillskrifves en militär läkare Shuckburgh såsomskämtdikt öfver de illa uniformerade kolonialatrupper, som deltogo i kriget mot fransmännen iNord-Amerika 1755. Den togs emellertid af dessakolonister (»yankees») på rena allvaret och blefsmåningom en amerikansk folksång. Ursprungligenhade den titeln »The yankee's return from camp»och började sålunda:Father and I went down to camp, Along with captain Gooding;There we see the men and boys As thick as hasty-pudding. Senare fick den flere versioner. För närvarande är den såsom folksång undanträngd af »Hail Columbia» (af Hopkinson, 1798) och »Starspangled banner» (af Key, 1814), men höres ännu ofta såsom instrumentalstycke. A. L. 
<b>Yankton</b> [ja'nktön], hufvudstad i nord-amerikanska staten Syd-Dakota, förut hufvudstad i territoriet Dakota, ligger vid Chicago–North-western-jernvägen, på ömse sidor om James l. Dakota river, vid dess förening med Missouri. Omkr. 7,000 innev. Staden, hvilken har sitt namn efter en afdelning af siouxindianerna, som haft sin »reservation» i närheten, anlades som handelspost 1859 och blef stad tio år senare. 
<b>Yaqui.</b> Se Hiakui. 
<b>Yar.</b> Se Yare. 
<b>Yard</b> [jārd], Eng., ett i England och Nord-Amerika brukligt längdmått, som innehåller 3 <i>feet</i> (fot) = 36 <i>inches</i> (tum) och motsvarar 0,91437 m. — Yard of land, ett engelskt ytmått vid fältmätning, = 30 <i>acres</i> = 120 <i>roods</i> = 12,14 har. 
<b>Yare</b> l. Yar [jär], flod i engelska grefskapet Norfolk, flyter österut förbi Norwich och, sedan den fr. h. mottagit Waveney, vidgar sig till aestuariet Breydon water, som från v. upptager Bure vid Yarmouth och 3 km. längre ned faller ut i Nordsjön. Längd omkr. 50 km. 
<b>Yarkand.</b> Se Jarkand. 
<b>Yarmouth</b> 1. Great Yarmouth [gret jārmöth], stad och badort i engelska grefskapet Norfolk, ligger vid Great Eastern-jernvägen, på en landtunga mellan Nordsjön i ö. samt Bures och Breydons (Yares och Waveneys) aestuarium, 3 km. från dess utlopp i den genom grund och sandbankar derstädes farliga Nordsjön. Genom en bro öfver Yare är Y. förenadt med sin i grefskapet Suffolk liggande förstad Little Yarmouth. Omkr. 50,000 innev. Staden har 4 hufvudgator, som löpa parallelt med stränderna och skäras af 145 smala gränder (»rows»), och omgafs 1285 med murar, af hvilka rester ännu qvarstå. Förnämsta byggnaden är kyrkan S:t Nicholas (byggd 1101–19), 72 m. lång, ursprungligen i form af ett latinskt kors, men flere gånger förändrad. Hon hade förr 18 af gillen eller enskilda personer underhållna kapell, men dessa förstördes af reformatorerna, hvilka sålde prydnaderna och inredningen samt använde behållningen på hamnens förbättring. Under republikens tid begagnade independenter, episkopaler och katoliker hvar sin del af kyrkan, och de skiljemurar, som då uppfördes, qvarstodo till 1847. Andra mera framstående byggnader äro stadshuset, aqvariet, det nya tullhuset samt det gamla tullhuset från 1400-talet, hvilket omsorgsfullt underhålles såsom en relik. Jämte ett stort dårhus finnas sjömanshem, hospital för fiskare samt andra välgörenhetsanstalter. Y. har länge varit en besökt badort, men har från början varit och är fortfarande företrädesvis en fiskarestad, en af de förnämsta fiskestationerna på Englands östra kust, särskildt ryktbar för sitt sill- och makrillfiske. Antalet fiskarebåtar var 1886 439 med 5–6 tusen mans besättning; insaltning och rökning af sill är en vigtig industri. Derjämte idkas skepps- och båtbygge, segelsömnad samt tillverkning af tågvirke och nät. Redden har en utmärkt ankargrund utom under östliga och nordöstliga vindar och skyddas af tre hamnpirer, af hvilka två hafva öfver 200 m. längd. Den nuv. kanalen till kajerna byggdes 1567 af en holländsk ingeniör och har vid högvatten ett djup af omkr. 6 m. Y. drifver liflig handel med Östersjöhamnarna, Frankrike, Portugal, Spanien, Kanalöarna, Förenta staterna och Britiska Nord-Amerika. Förnämsta importartiklarna äro 
page_number=46, index= - Yaghistan ... 
kol, trävaror, spanmål, salt och kolonialprodukter. — Platsen besöktes tidigt af fiskare från Cinque Ports och kontinenten, hvilka der idkade sillfiske, torkade sina nät och uppförde tält, der de sålde sin fisk till köpmän från London och annanstädes. I Domesdaybook omnämnes den som ett kungligt domän. Den blef stad 1208. 
<b>Yarrel</b> [ja'rröl], William, engelsk naturforskare, f. 1784, d. 1856, innehade liksom sin fader ett tidningskontor i London, men begagnade sina lediga stunder till landtliga idrotter i Londons omgifningar och fick rykte om sig att vara hufvudstadens bäste jägare och fiskare, hvarjämte han blef en kunnig naturforskare med skarp iakttagelseförmåga. Han var (sedan 1824) medlem af Linnean society, till hvars »Transactions» han lemnade många bidrag, och en af de förste ledamöterna i Zoological society. Hans båda stora arbeten <i>The history of british fishes</i> (2 bd, 1836) och <i>The history of british birds</i> (2 bd, 1843), båda försedda med väl tecknade figurer af alla Storbritanniens fiskar och foglar, äro mönster i sitt slag, utmärkta för en angenäm stil och för den naturtrohet, hvarmed särskildt foglarnas lefnadssätt och vanor äro skildrade. 
<b>Yarriba</b> l. Jarriba. Se Joruba. 
<b>Yarrow</b> [ja'rrå], en i skotska sånger och ballader firad flod, uppstår på gränsen mellan de skotska grefskapen Dumfries, Peebles och Selkirk, vidgar sig omkr. 5 km. nedanför sitt ursprung till de små vackra sjöarna Loch of the Lowes och S:t Mary's Loch, strömmar i nordöstlig riktning genom grefsk. Selkirk och förenar sig omkr. 3 km. ofvanför staden Selkirk med Ettrick (biflod till Tweed). Längd omkr. 40 km. 
<b>Yataghan.</b> Se Jatagan. 
<b>Yates</b> [jēts], Edmund Hodgson, engelsk romanförfattare, f. 1831, befordrades i postverkets tjenst till föreståndare för en afdelning, men tog afsked 1872 för att odeladt egna sig åt literaturen, på hvars område han hade debuterat redan 1854 och hunnit utgifva några tidskrifter samt varit medarbetare i Dickens' »All the year round». Han företog 1872–73 en föreläsningsturné i Nord-Amerika och uppsatte 1874 tidskriften »The world», som har ernått en betydande spridning. För en der intagen smädeskrift mot earlen of Lonsdale dömdes Y. 1884 till 4 månaders fängelse. Som berättare erinrar Y. om både Dickens och Thackeray, men skattar ganska mycket åt det sensationella. Bland hans romaner må nämnas <i>Broken to harness</i> (1864), <i>Land at last</i> (1866), <i>Nobody's fortune</i> (1871; »Utan egare», 1872) och <i>The yellow flag</i> (1873; »Gula fanan», 1882). Hans <i>Personal reminiscences and experiences</i> (2 bd, 1885) hafva utgått i flere uppl. 
<b>Yauri,</b> stad och land i Afrika. Se Jauri. 
<b>Yawl</b> [jål], Eng., ett mindre segelfartyg, tackladt med en stormast och längst akterut en kort mast, på hvilken endast en liten mesan (»jäck») föres. Jäcken utgör den egentliga skilnaden mellan slupen och yawlen. Äfven en mindre båt, som förutom ett spri- eller gaffelstorsegel för en jäck, kallas yawl, likaså en af de mindre roddbåtarna på engelska örlogsfartyg. Ordet yawl (Fr. <i>iol, jole</i>) är lånadt från Holl. <i>jol,</i> »ett litet, jylländskt fartyg», hvaraf ock D. <i>jolle,</i> 
  
Sv. <i>joll</i> (<i>julle</i>), d. v. s. en liten roddbåt, som äfven kan föra segel. R. N. 
<b>Yaws.</b> Se Pian. 
<b>Yazoo</b> [jaṡū], biflod till Mississippi i nordamerikanska staten Mississippi, bildas genom föreningen af Tallahatchie och Yallobusha, flyter långsamt mot s. och s. v. i en mycket krokig, djup och smal kanal mellan rika bomullsplantager samt förenar sig med Mississippi 20 km. ofvanför Vicksburg. Den är omkr. 470 km. lång och segelbar alla årstider. 
<b>Ybbs</b> (Ibbs l. Ips), stad i Nedre Österrike, vid Ybbs' förening med Donau och vid jernvägen Wien–Salzburg. Omkr. 4,000 innev. Stor dårvårdsanstalt. Platsen var under romerska kejsaretiden en militärstation, <i>Ad pontem Ises,</i> kallades i 3:dje årh. <i>Augustana</i> och bildade under medeltiden hufvudort i ett grefskap, som slutligen kom till de babenbergske furstarna af Österrike. 
<b>Ybes,</b> Sankt, svensk namnform (jfr Fr., Eng., och T. <i>Saint-Ubes</i>) för Setúbal (se d. o.). 
<b>Ybl,</b> Miklós (Nicolaus), ungersk arkitekt, f. 1814, d. i Budapest 1891, var under ett halft århundrade verksam i Budapest och skapade der en mängd framstående monumentala byggnadsverk, såsom <i>Franzstädter-kyrkan</i> (gotik), <i>Leopoldstädter-basilikan, Tullhuset, Nya operan</i> (högrenaissance) och <i>Burg-basaren,</i> samt vackra privatpalats. 
<b>Yckenberg,</b> Sven Peter, beryktad såsom misslyckad talare, f. 1732, var kommissiornlandtmätare och blef sedan politiborgmästare i Upsala med assessors titel. Död 1800. Hans samtid hade ogemen fägnad åt de bombastiska plattheterna i hans <i>Tal öfver kronprinsen Gustaf Adolphs födelse</i> (1778). Den gamla sägnen att spefogeln El. Schröderheim haft sin hand med i dettas affattande torde sakna all grund. Talet utgafs å nyo 1830 och af P. Hanselli 1859 (jämte ytterligare ett tal af Y.). Det är denne Y., som fru Lenngren åsyftar med »borgmästarn i Upsala» i sitt poem »Äreporten» (1793). 
page_number=47, index= - Yaghistan ... 
 <b>Ydalarna</b> (Isl. <i>Ydalir,</i> »idegransdalarna»), <i>Nord. mytol.,</i> enligt eddasången »Grímnismál» den nejd, der guden Ull (se denne) nedslagit sina bopålar. Ad. N–n. 
<b>Ydre härad,</b> i Östergötlands län, ingår i Kinda och Ydre domsaga och i dessa härads fögderi samt omfattar socknarna Vestra Ryd, Svinhult, Sund, Asby, Torpa, Norra Vi samt delar af Blåvik och Malgesanda. Areal 92,158 har. 8,265 innev. (1892). — En utomordentligt utförlig och noggrann skildring af Y. har lemnats af L. F. Rääf (se denne), den s. k. »Ydredrotten». 
<b>Ydre kontrakt,</b> i Linköpings stift, omfattar de sex pastoraten Vestra Ryd och Svinhult; Asby; Sund; Torpa; Malgesanda; Norra Vi och Tirserum. Areal 1,134 qvkm. 10,197 innev. (1892). 
<b>Yeadon</b> [jīdön], stad i eng. grefskapet York, West Riding, i Aires dal, 13,5 km. n. v. om Leeds. Omkr. 6,500 innev. (1891). Ylleväfverier. 
<b>Yeames</b> [jīms], William Frederick, engelsk målare, f. 1835 i Taganrog i södra Ryssland, flyttade 1844 med sina föräldrar till Dresden och kom sedan till London, der han fick undervisning i teckning och anatomi. 1852 reste han till Italien, fortsatte sin utbildning i Florens och Rom samt återvände 1858 till London. Y:s arbeten bära i uppfattning och teknik helt och hållet den engelska skolans karakter: ett visst patos utan egentligt djup. Här må nämnas <i>Den trogne vännen</i> (1859), <i>Församlingshuset</i> (1860), <i>Drottning Elisabet mottager franska sändebud efter Bartolomeinatten</i> (1866), <i>Reformationens början, Lady Gray i Tower</i> (1868), <i>D:r Harvey och Karl I:s barn</i> (1878). Sistnämnda år blef han medlem af Akademien i London. 
<b>Yedo</b> l. Jedo. Se Tokio. 
<b>Yelland</b> [je'lländ], amerikansk målare, f. i London 1848, kom i sin tidigaste barndom till Amerika, lefde en längre tid i New York, der han studerade vid konstakademien, samt slog sig sist ned i San Francisco, der han 1877 blef direktör för teckningsskolan. Han målar landskap och kustbilder, mest från Kalifornien. 
<b>Yellowstone National park</b> [jä'llöstön nasjnöl pāk], ett område, till större delen i nordvestra delen af staten Wyoming i Förenta staterna, som genom kongressbeslut 1872 undantogs från kolonisering, fridlystes för all åverkan och reserverades »för alla tider såsom en offentlig park eller förlustelseplats till folkets nytta och nöje». Den första kännedomen om de naturunder, som äro samlade inom detta område, erhölls af kringströfvande indianer och jägare. Först i samband med »The geological survey of the 40:th parallel» blefvo genom Haydens expedition 1871 dessa bekanta för den vetenskapliga verlden, och sedan dess har områdets rykte varit i ständigt stigande. Det reserverade området utgjorde ursprungligen 9,259 qvkm., men ökades 1891 med ytterligare omkr. 5,300 qvkm. — på södra och östra sidan — dels för att bereda större skyddad areal för villebrådet, dels och hufvudsakligen för att kunna skydda skogen i källområdena af några unionens största flodsystem. Parken står under inrikes-departementets förvaltning och styres närmast af en officer såsom befälhafvare för ett kavalleridetaschement, som vakar öfver att utfärdade förordningar ej öfverträdas. 
Parkområdet utgör en platå i Klippbergen med en medelhöjd af 2,400 m. öfver hafvet. På platåns yta flyta mindre strömmar, medan de större hafva nedskurit djupa »canons». Östra delen uppfylles af en ytterst oregelbunden bergskedja, Absaroka-kedjan, med toppar af mer än 3,000 m. höjd. Dessa berg, hvilka skilja Yellowstone-flodens vatten från Big Horns, äro med afseende på sceneriets vildhet och storartade skönhet utan motstycke. Gallatin-kedjan, som skiljer Yellowstone från Gallatin river, inträder i parken nära nordvestra hörnet och sträcker sig öfver 30 km. in i den samt når sin största höjd i Electric peak (3,391 m.). En annan grupp af berg, i form af en hästsko, förekommer nära parkens midt, mellan Yellowstone och dess biflod Tower creek, näml. Washburne mountains, som i Mount Washburne nå 3,458 m. höjd. Red mountains, i parkens södra del, nå 3,165 m. i Mount Sheridan. Parken har många och vattenrika strömmar, vackra sjöar och dammar. Der upprinna Yellowstone och Madison, tillhörande Missouris flodområde, samt Snake river, tillhörande Columbias. Den sistnämnda, som vattnar sydvestra delen, har flere källströmmar, bl. a. Lewis fork, från den vackra Shoshone lake, och Heart river, från Heart lake vid foten af Mount Sheridan. Yellowstone-floden, som vattnar östra delen, flyter mot n., och dess dal, utmed hvilken Norra Pacificbanan går till stationen Livingstone, är den vanligaste infartsvägen till parken. Uppstående vid södra gränsen, flyter floden genom Yellowstone-sjön, 2,359 m. öfver hafvet, 363 qvkm., af oregelbunden form, med rätt enformiga och flacka stränder, som knappast motsvara det rykte för naturskönhet, som amerikanerna frikostigt slösa på dem. Några km. nedanför sjön kastar floden sig utför två fall, det öfre 34, det nedre 91 m. högt, båda lodräta, rinner ofvanför fallen på sjelfva platån, men nedanför dem i en djup dal, s. k. Grand cañon, som med afseende på djupet — närmast fallen 213 m., 8 km. längre ned 305 m. (bredden varierar mellan 400 och 1,200 m.) — vida öfverträffas af andra i Colorados flodsystem, men genom färgsammansättningen sannolikt saknar motstycke på jorden. Cañons väggar, som bestå af sönderdelad rhyolit i olika grader af dekomposition, genomlöpa hela färgskalan från svafvel- och ockragult till rödt och rödbrunt, beroende på olika oxidation af det jern, som ingår i rhyoliten, och dessa färger bryta med stor effekt af mot skogens mörka grönska på platån samt det hvitskummande vattnet på afgrundens botten. Något nedanför cañon upptager Yellowstone fr. v. Tower creek, som före föreningen gör ett vackert fall af 40 m. höjd, och några km. längre ned fr. h. Lamar river från Absaroka-bergen. Der vidtager tredje cañon, ur hvilken floden utgår vid mynningen af Gardiner fr. v. Madison river, som i parkens vestra del flyter i nordlig och vestlig riktning, uppsamlar 
page_number=48, index= - Yaghistan ... 
regnvattnet från platåerna samt afloppet från varma källor och geysirer (varma springkällor), af hvilka de flesta ligga inom dess område. — Klimatet utmärkes af en betydlig nederbörd i jämförelse med omgifvande trakter. Till följd af det höga läget, ingenstädes under 1,800 m., förekommer frost nästan hvarje natt hela sommaren igenom efter ofta brännheta dagar; det är icke sällsynt, att termometern på 24 timmar faller från + 30 till – 10° C. – Tack vare det skydd allt villebråd åtnjuter inom parken eger denna en rik djurverld: elgar, rådjur, springbockar, antiloper, björnar (flere arter), bäfrar och en mängd vilda mindre djur; en hjord af vilda bisonoxar, en af de få, som återstå inom unionen, finnes på denna fridlysta mark. Med undantag af några få trakter i norra delen är hela området beväxt med tät skog, företrädesvis barrskog. 
Parkens yta ar nästan helt och hållet betäckt af vulkaniska bergarter. Gallatin-kedjan i nordvestra hörnet består dock af lagrade bergarter från siluriska till kritsystemet. På några få ställen finnas ock tertiära sjöbäddar. Platåerna bestå vanligen af rhyolit, medan bergskedjorna bildats af yngre vulkaniska bergarter, företrädesvis konglomerat. Den vulkaniska verksamheten röjer sig nästan öfverallt i denna trakt genom den stora mängden varma källor och geysirer. Antalet af de förra uppgår till omkr. 3,000, varierande från ett par decimeter i diameter till flere hektars yta. Antalet verksamma geysirer är omkr. 70. Dessa företeelser äro fördelade i grupper, af hvilka de vigtigaste — som innehålla de flesta stora geysirer — äro Lower, Midway och Upper basin, nära Madisons (här kallad Firehole) källa. Den förstnämnda, belägen på 2,200 m. höjd, har 17 geysirer (bl. a. Fountain geyser och Mammoth Paint Pots) och omkr. 700 heta källor, som icke springa; den andra har endast 4 geysirer, men bland dem den största i hela parken, Excelsior geyser, hvars öppning nu är ungefär 120 m. lång och 8 m. bred, med lodräta väggar, bestående af horisontalt skiktad geyserit (kiselsinter). Upper basin har de flesta (omkr. 40) och, med undantag af Excelsior, de vackraste geysirerna i parken, bl. a. Old Faithful, hvilken, så länge den varit bekant, spelat med en regelbunden mellantid af 63 min., då en vattenstråle skjuter upp till 40–50 m. höjd, samt Giant, hvilkens eruptioner inträffa med omkr. 6 dagars mellantid. Norris basin, vid Gibbonfloden, en gren af Madison, har 9 geysirer, Shoshone basin, vid Shoshone-sjön, 8. Andra grupper träffas vid Heart lake, vid Pelican creek, i Haydens dal och i Monument basin. På alla dessa ställen innehåller vattnet kiselsyra, som, när vattnet afsvalnar och afdunstar, afsätter sig som en hård, hvit skorpa, hvilken på en yta af flere qvkm. i dalarna och omkring källorna bildar kratrar af de vackraste former och af betydlig storlek. Jämte kiselsyra innehåller många källors vatten upplöst svafvel, jern, alun och andra ämnen, som färga den rent hvita kiselsyran med strimmor af andra färger. Vid Gardinerfloden, nära parkens norra gräns, ligger en stor grupp källor, kallade Mammoth Hot springs, som skilja sig från de öfriga derigenom att vattnet innehåller upplöst kalk, som afsatt sig omkring källan till kullar af flere hundra meters höjd. Sluttningarna af dessa kullar bilda en följd af terrasser i varierande former och färger, erbjudande ett obeskrifligt praktfullt och omvexlande skådespel. Man räknar der 75 källor i verksamhet, med en temperatur hos vattnet af 26–74° C. Det heta vattnet uppstiger ur fördjupningar med de djupaste blå och gröna färger, för att sedan i smärre rännilar fördelas öfver terrasserna. Vid stranden af Yellowstone-floden, mellan sjön och fallen, fanns, då trakten först undersöktes, en geysir, som med 4 timmars mellantid kastade upp en dypelare till 12–15 m. höjd, men denna källas verksamhet har upphört. På samma sätt är det på andra ställen; under de 20 år företeelserna observerats hafva vissa geysirer upphört att kasta, andra hafva uppstått, men något aftagande af den underjordiska kraften har ej märkts. 
<b>Yellowstone river</b> [jä'llöstön ri'wör], biflod till Missouri i Nord-Amerika, har sina källor i staten Wyoming, i sydöstra delen af Yellowstone National park på Shoshone-kedjan i Klippbergen, flyter i nordvestlig riktning genom nämnda park (se föreg. art.), der den bildar Yellowstone-sjön, derefter mot n. och n. ö., följd af Norra Pacifik-banan, genom staten Montana, på hvars gräns mot Nord-Dakota den förenar sig med Missouri. Längd omkr. 1,600 km. Bland dess många bifloder äro Big Horn och Powder, båda från Wyoming, de största. 
<b>Yeoman</b> [jōmän], Eng., odalbonde, sjelfegande mindre jordbrukare af ofrälse stånd; förpaktare. — Yeomanry [jōmänri], ett hufvudsakligen af jordbrukaresöner sammansatt, frivilligt engelskt miliskavalleri, hvilket bildades under franska revolutionskrigen och till 1814 omfattade äfven infanteri. <i>The yeomanry cavalry</i> eger ännu bestånd, rekryteras genom värfning bland jordbrukaresöner och öfvas årligen samt räknade 1890 13,360 man. 
<b>Yeovil</b> [jōvil], stad i engelska grefskapet Somerset, vid ån Yeo l. Ivel (som flyter till Bristol-kanalen) samt vid bibanor till London–South western- och Great western-jernvägarna. Omkr. 8,500 innev. Tillverkningen af handskar, som sedan gammalt varit en specialitet för staden, sysselsätter omkr. 2,000 manliga arbetare och bortåt 10,000 qvinliga, de senare i allmänhet hustrur och döttrar till arbetare på den omgifvande landsbygden. I veckan tillverkas omkr. 10,000 dussin par. 
<b>Yerboa</b> l. djerboa. Se Haltomys. 
<b>Yesd.</b> Se Jesd. 
<b>Yeso.</b> Se Jeso. 
<b>Yewel.</b> [ju'ell], George, amerikansk målare, studerade i New York under Hicks och i Paris under Couture, vistades sedan en längre tid i Rom och vardt ledamot af akademien i New York. Hans arbeten prisas för teckningen och detaljutförandet. Bland dem märkas <i>Venezia</i> (1871), <i>Det inre af S. Marco i Venezia, Stora rådets sal i dogepalatset, Matt-basar i Kairo</i> och <i>Moské i Kairo.</i> 
page_number=49, index= - Yaghistan ... 
 <b>Yfverboren,</b> ett ord, som Ol. Rudbeck i sin »Atlantica» (I; 1677–79) framhåller såsom ursvenskt (»götiskt») och liktydigt med högboren, ypperst, uppsvensk. Sverige är »de yfverbornes ö», och deraf har blifvit Lat. <i>insula hyperboreorum.</i> För Rudbeck, som ansåg fornsvenskan vara de öfriga språkens moder, stod det nämligen klart, att det grekiska ordet <i>hyperboreos</i> (se Hyperboréer) är bildadt af just detta »yfverboren» (liksom <i>Hercules</i> urspr. är »härkalle», <i>scythae</i> skyttar, <i>sicambri</i> sjökampar o. s. v.). Af ordet yfverboren har man derför skapat ett subst. yfverborenhet för att, vanl. med en skämtsam anstrykning, beteckna en fantastisk öfverdrift i fosterländsk stolhet och ifver (det särskildt utmärkande för »rudbeckianismen») eller öfveruppskattning af sin börd. 
<b>Ygg-drasel</b> l. Yggdrasil, Isl. <i>Yggdrasill,</i> d. v. s. Yggs (»den förskräckliges», stormguden Odens) häst, <i>Nord. mytol.,</i> är enligt de båda eddorna namnet på verldens största träd, en ask, under hvars grenar gudarna pläga dagligen samlas till ting, eftersom detta ställe är deras heligaste plats. Trädet har tre rötter, af hvilka en går till menniskors och gudars hemvist, den andra till jättarnas, den tredje till Hels. Under hvar och en af dessa rötter befinner sig en brunn. I gudaverlden ligger <i>Urdsbrunnen</i> (se Urd), invid hvilken de ofvannämnda tingen hållas. I jätteverlden ligger <i>Mimesbrunnen,</i> efter hvars väktare, Mime (se denne), trädet i en ung eddasång kallas <i>Mimameiðr,</i> »Mimes träd», nu uppfattadt som en ek. Hos Hel, i Nifvelhem, finnes brunnen <i>Hvergelme</i> (se d. o.). Askens grenar, från hvilka daggen (enligt den yngre eddan honungsdagg) faller i jordens dalar, utbreda sig öfver hela verlden och nå upp öfver himlen. I trädets topp sitter en örn (i berättelsen om »Mimameiðr» utbytt mot en tupp, <i>Viðofnir</i>), som har höken <i>Veðrfölnir</i> (se d. o.) placerad mellan sina ögon, och ekorren <i>Ratatosk</i> (se d. o.) löper upp och ned mellan toppen och roten såsom örnens budbärare till ormen l. draken <i>Nidhugg</i> (Isl. <i>Niðhöggr</i>), som ligger vid askens rot. Ty detta det förnämsta af alla träd är utsatt för större vedermöda, än menniskor ens kunna tänka sig. Nedtill gnages det af en eller — enligt andra källor — en stor mängd ormar; på sidan ruttnar det, och ofvantill afbitas qvistarna af (en eller fyra) hjortar. Trots detta står trädet ständigt grönt, tack vare den klara vätska ur Urdsbrunnen, hvarmed det dagligen öfvergjutes af nornorna, som invid nämnda källa bo i en skön boning, skyddad af askens grenar. Vid vår nuvarande verlds undergång (ragnarök) stönar och skälfver visserligen Yggdrasel, men det förblir dock ståndande. — Y. är förmodligen identiskt med det träd, Läråd (<i>Laeráðr</i>), om hvilket det i samma källor heter, att dess qvistar afbitas af två på Valhalls tak stående djur: geten Hedrun (<i>Heiðrún</i>) och hjorten Ektörne (<i>Eikþyrnir</i>), från hvilken senares horn det droppar så ymnigt i Hvergelme, att denna ger upphof åt 12 floder, som kringströinma gudarnas boningar. Vidare torde Y. väsentligen vara detsamma som det »stormiga träd» af obekant rot (ett uttryck, som äfven brukas om Mimameiðr), på hvilket enligt Hávamál Oden en gång hängde hela nio nätter, »sårad af spjut och offrad åt sig sjelf». 
Innebörden och ursprunget af den vigtiga Yggdrasill-myten äro ännu mycket omtvistade. Att Y. med tiden kom att fattas som en bild af verldsalltet, är obestridt. Men hvad detta »verldsträd» från början betecknat är mera ovisst. Det sannolikaste synes vara, att den fornnordiska folkfantasien kunnat, såsom med flere andra folks är fallet, i urminnes tid föreställa sig vissa höga och vidt förgrenade moln (tillhörande hvad vi nu kalla »fjädermolnens» klass), såsom en sorts träd å himlen (jfr T. <i>wetterbaum,</i> »vindträd», <i>regenbaum,</i> »regnträd», såsom namn på moln). Då man derjämte föreställde sig vissa andra moln såsom en häst, på hvilken stormguden Oden red fram genom luften, så kunde »molnträdet» med tiden komma att bära »stormhästens» (Yggdrasills) namn. Från molnträdet kommer naturligen så väl jordens dagg som dess många strömmar. På grund af sin höjd blef det med tiden uppfattadt som en ask (eller ek), ett af Nordens allra högsta trädslag. Då man under vikingatiden gjorde bekantskap med kristna legender om »lifvets träd» i paradiset, så lånades på grund af redan förhandenvarande likheter mellan de båda träden flere drag från det paradisiska till den nordiska mytens träd, såsom den eviga grönskan, begjutningen med en kristallklar vätska m. m., och Y. fick småningom rollen af ett lifs- eller verldsträd. Ännu följddigrare blef en annan sammanblandning. Sedan molnträdet-stormhästen väl kommit att uppfattas som ett verkligt träd med allehanda jordiska egenskaper, var namnet Yggdrasill, »Odens häst», icke längre möjligt att fatta i den ursprungliga meningen. Då nu galgen i nordbons poetiska språkbruk ofta kallades »den hängdes häst», på hvilken den döde sades »rida», och då hängningen betraktades såsom ett offrande åt stormens gud, Oden, så låg det nära till hands att, sedan man gjort bekantskap med den kristna berättelsen om en gud, som, offrad åt sig sjelf, hängde på ett trä (i angelsachsisk poesi t. o. m. kalladt »galge»), finna i verldsträdets namn »Odens häst» en antydan om en motsvarande tilldragelse i Odens lif. Och emedan Jesu sida genomstangs af krigsknektens spjut, fick äfven Oden vara spjutstungen, när den förre först efter 3 dagar uppstod, fick den senare först efter 3 gånger 3 nätter återtaga sin gudamakt o. s. v. Denna utveckling var så mycket naturligare, som korsets trä ofta i medeltida legender framställes såsom ett lefvande träd, om hvilket det t. ex. heter, att dess topp når himlen, dess grenar omfatta all verlden, och med sin rot sträcker det sig till dödsriket, allt drag, som vi se öfverförda på Yggdrasill-myten, liksom denna ock fått sina många djur från — andra källor att förtiga — bildliga framställningar af Kristi kors, omgifvet af åtskilliga djur, såsom drakar, ekorrar och foglar (t. ex. örn, hök). Se E. H. Meyer: »Germanische mythologie» (1891), S. Bugge: »Studier över de nordiske gude- og heltesagns 
page_number=50, index= - Yhlen ... 
oprindelse (I, 1881–89), och E. Mogk i Pauls »Grundriss der germanischen philologie», I, 1114 o. f. Ad. N–n. 
<b>Yhlen,</b> Gerhard von, fiskeritjensteman, född på Ållonö i Östergötland d. 13 Sept. 1819, blef student i Upsala 1837 och egnade sig der åt naturvetenskapliga studier, företrädesvis zoologi. 1846 slog han sig ned såsom landtbrukare i Östergötlands skärgård samt öfvertog slutligen fädernegodset Ållonö. Detta sålde han 1864 och egnade sig sedermera uteslutande åt fiskeriväsendet. För att studera detta och särskildt ostronodlingen företog han såsom Landtbruksakademiens stipendiat en studieresa till Frankrike 1865 och blef 1866 tillsyningsman vid Bohusläns hafsfisken, för hvilkas främjande han med mycket nit framgångsrikt verkade till 1885, då han utnämndes till sin n. v. befattning såsom karantänsmästare på Känsö utanför Göteborg. Åren 1870–82 hade han tillsyn jämväl öfver Hallands fiskerier. Förutom åtskilliga vetensk. studieresor inom fäderneslandet företog han 1848 i sällskap med prof. Lilljeborg en längre vetenskaplig resa i norra Ryssland och Finmarken samt deltog såsom jägare, zoolog och tecknare i den svenska Spetsbergsexpeditionen 1861. Äfven under den tid han var anställd vid Bohusläns fiskerier gjorde han flere studieresor till utlandet. Y. ordnade den svenska fiskeriafdelningen vid verldsutställningen i Wien 1873 och vid utställningen i Berlin s. å. samt, inom Sverige, utställningen vid fiskaremötet i Lysekil 1883 m. fl. Förutom de årliga berättelserna om de bohuslänska fiskerierna samt smärre uppsatser i tidskrifter etc. har Y. utgifvit tidskriften »Fiskaren», som dock snart af brist på uppmuntran upphörde, samt en uppsats för fiskeriutställningen i Berlin 1880: <i>Die seefischerei an der westküste Schwedens.</i> R. L. 
<b>Ykens</b> [e'jkens], Frans, nederländsk målare, f. i Antwerpen 1601, d. derst. 1693, reste efter fullbordade studier till södern, men återvände 1630 till sin födelsestad, i hvars målaregille han då inträdde, och der han vistades under sitt återstående lif. Han målade stilleben, men derjämte också frukt- och blomsterstycken, fint utförda och med glödande färg. Till hans bästa verk hör en blomsterkrans kring en madonna af P. von Avonts (af 1636, i Jakobskyrkan i Antwerpen). Andra verk af honom finnas i Wien, Karlsruhe och Rotterdam, stillebens-stycken i Berlins och Gents museer. C. R. N. 
<b>Ylihärmä,</b> konsistorielt pastorat af 3:dje kl., Lappo kontrakt, Åbo ärkestift, Finland. Areal 119 qvkm. Befolkningen, finsktalande, 3,363 pers. (1890). I civilt afseende hör Y. till Lappo härad, Nykarleby domsaga, Vasa län. A. G. F. 
<b>Ylikannus</b> (F. <i>Kannus</i>), konsistorielt pastorat af 2:dra kl., Gamlakarleby kontrakt, Åbo ärkestift, Finland. Areal 515 qvkm. Befolkningen, finsktalande, 3,796 personer (1890). I civilt afseende hör Y. till Gamlakarleby domsaga, Pedersöre härad, Vasa län. A. G. F. 
<b>Ylistaro,</b> imperielt pastorat af 1:sta kl., Vasa öfre kontrakt, Åbo ärkestift, Finland. Areal 532 qvkm. Befolkningen, finsktalande, 9,164 pers. (1890). I civilt afseende hör Y. till Ilmola domsaga, Korsholms härad, Vasa län. A. G. F. 
<b>Ylivieska,</b> konsistorielt pastorat af 3:djekl., Kalajoki kontrakt, Kuopio stift, Finland. Areal 550 qvkm. Befolkningen, finsktalande. 5,690 pers. (1890). I civilt afseende hör Y. till Salo härad och domsaga, Uleåborgs län. A. G. F. 
<b>Ylle.</b> Se Ylle-industri. 
<b>Ylleatlas.</b> Se Satin. 
<b>Ylle-industri.</b> Ull är det väfnadsämne, som menniskor tidigast användt, och den har förblifvit det vigtigaste näst bomullen, som genom sin prisbillighet har skaffat sig ett afgjordt öfvertag under de senaste århundradena. Lättheten att spinna ullen till garn och de utmärkta egenskaper yllet har såsom beklädnad (se nedan) uppdagades i de äldsta kulturskeden. Ylleväfnaderna voro i början grofva och tjocka. I antikens dagar nådde ylletillverkningen en aktningsvärd utveckling i Mindre Asien, Grekland och Italien. Under medeltiden voro tyskarna, derefter flandrarna och italienarna dess förnämsta idkare, och genom flandriska väfvare gjordes denna industri bofast i England under 1300–1500-talen. Den fick ökad fart genom uppfinningen af spinnrocken (1530). I Frankrike uppblomstrade den hufvudsakligen genom Colberts åtgärder, omkr. midten af 1600-talet, så att redan i nästa generation kunde derifrån landsflyktiga hugenotter (réfugiés, se d. o.) plantera ut förfinade tillverkningsmetoder i flere andra land. Efter uppfinningen af spinnmaskinerna och den mekaniska väfstolen har ylleindustriens omfattning ökats väsentligt under det senaste årh. — På grund af råvarans olika krusning och längd samt vissa deraf betingade olikheter i tillverkningssätt skiljer man på tvänne hufvudgrupper af yllefabrikat: de af kard-ull och de af kam-ull (se dessa o.). Emellertid är den förberedande behandlingen till en viss punkt lika för allt yllematerial. Sedan den sorterade ullen tvättats och torkats (se Ull, sp. 1301), hvartill ofta sluter sig dess färgning, ifall denna sker redan å råvaran, är ullen ännu i form af hopfiltade »staplar» och måste särskiljas samt bringas i ett löst, likformigt fördeladt skick. Den bearbetas först med en luckringsmaskin (en s. k. vulf l. plys), bestående af en cylinder med utstående skarpa tänder och en denna omgifvande träkåpa med taggbesatta lister å insidan. Den syd-amerikanska ullen, som numera utgör en så väsentlig del af produktionen, har olägenheten af en mängd mellan håren insnärjda, mycket små frukter af tistlar m. m., för hvilkas aflägsnande man använder echardonnöser l. strö-plysar; dessa hafva förutom taggcylindrarna en kamvals, som fasthåller ullen, medan refflade valsar (strökastarna) med hvinande snabbhet bortkasta växtlemningarna. Ullen öfverstrilas med olja, för att håren må blifva mera lättredda och smidiga. Vanligen blandar man kort ull och affall till den längre; de olika sorterna läggas i lag öfver hvarandra och genomgå en kardmaskin, som verkställer en likformig blandning af dem. Så långt är behandlingen ungefär densamma, men derefter tillvägagår man på olika sätt för framställande af 
page_number=51, index= - Yhlen ... 
filt, kardullstyg och kamullsväfnader. — <i>Filt</i> hör egentligen till kardullsfabrikaten, men den hvarken spinnes eller väfves, utan åstadkommes genom kombineradt inflytande af hetta, fuktighet och pressning (se Filt). — <i>Kardullsgarn</i> göres af kort och krusig, finhårig ull, hvilken kardas och spinnes å mulstol ej synnerligen hårdt, så att håren lemnas så fria som möjligt för filtningen, och det deraf väfda tyget (kläde, flanell m. m.) valkas alltid, så att det får en halffiltad beskaffenhet. Kardningen afser visserligen att reda ut ullen, men på samma gång att låta fibrerna så mycket som möjligt korsa och gripa i hvarandra. Ullen kardas numera vanligen å kardmaskiner, bestående af roterande, kardnockbesatta valsar, i midten en stor cylinder (tamburen) och kring denna ett system af mindre, parvis ordnade (i hvarje par en liten vals, »vändaren», och en något större, »arbetaren»). Ur den första kardmaskinen framkommer ullen i form af ett flor eller en tunn vadd, som omkardas på en annan maskin och derefter på den tredje, kontinymaskinen, delas i fortlöpande smala band, hvilka få form af en löst snodd och tjock förspånad (slubbgarn). Huru denna förspånad derefter finspinnes till garn, d. v. s. sträckes till fina trådar och snos tillräckligt, kan inhemtas af art. Spinning och Spinnmaskiner. Varpgarn snos starkare än inslagsgarn och (när det gäller kardull) i motsatt riktning mot detta. För åtskilliga ändamål tvinnas ullgarn sedermera till flertrådigt »garn». I de svenska fabrikerna mätes ullgarnet mångenstädes ännu i härfvor på skålpund, och 2 härfvor utgöra en sträng; hvarje härfva innefattar 6 knäpp, och 1 knäpp mäter 100 hvarf kring haspeln, hvars omkrets är 5 fot; således innehåller 1 sträng 6,000 fot. Emellertid får metersystemet allt större insteg vid ullgarnsmätning. Ylleväfningen afviker icke från annan väfnad (se d. o.). Det färdigväfda tyget färgas, i fall detta ej skett redan i ullen. Kardullsväfnader sammanfalla i det närmaste med kläde (se d. o.). Klädesartade äro äfven doffel, vadmal, boy, drapp (fyrskaftadt), flanell, fris, coating m. fl. — <i>Kamullsgarn</i> l. <i>kamgarn</i> (»redgarn») tillverkas af de mera långhåriga, hårda och ofta glansiga ullsorterna, hvilkas trådar genom kamning bringas att ligga inbördes så parallelt som möjligt och derefter spinnas hårdt, merendels på trostelstol, till ett kompakt och slätt garn. De deraf väfda, glatta tygerna (företrädesvis kallade »ylletyger») valkas icke. S. k. sefir- (tapisseri-, brodér-) garn l. sayett är fint, tvinnadt kamullsgarn, färgadt i alla möjliga nyanser. När kamullen är fin, är den icke synnerligen längre än kardull. Alpaka och mohair kammas och spinnas likt kamull af fåret. I den äldre tygtillverkningen nyttjades kamning för hand, och den sker ännu med redskap, å hvilka sitta rader af långa, rundade, skarpspetsade ståltänder, som uppvärmas (likasom äfven ullen), och genom kamningen afskiljas de korta håren (»kämlingen»), som komma till kardullen. Upphettningen har till ändamål att aflägsna krusigheten. Kammaskiner (af särdeles invecklad och sinnrik konstruktion) finnas sedan 1840-talet. När kamgarnstyg lemnar väfstolen, erfordrar det endast en ytlig appretering, i olikhet med kläde, för hvilket flere processer återstå. Maskinspinningen och sedermera den mekaniska kamningen hafva i senare tider högeligen främjat tillverkningen af kamgarnstyger. Af sådana fabrikat finnas glatta (kamlott, orleans, berkan och moaré, bombasin, krepon, yllemusslin m. fl.), kyprade (merino och tibet, sars, lasting m. fl.), fasonerade (ylledamast, broscherade vesttyger, själar och pläder, mattor m. m.), sammetsartade (ylleplysch och flere möbeltyger), blandade (lyster, yllebarege, mohair, rips, zanella o. s. v.). Dukar och mattor förfärdigas mestadels af kamull, och i gobeliner utgör den ofta varp. — <i>Halfylle</i> (som började tillverkas på 1830-talet) har vanligen varp af bomull och inslag af ylle. Äfven finnas blandade fabrikat af ull och silke, ull och kamelgarn o. s. v. Till s. k. halfkamgarn, stick- och strumpväfvaregarn förarbetas kortare ull, som i början behandlas på samma sätt som kardull, men sedermera såsom kamull. — Konstull (mungo, shoddy, se dessa o.) utgör föremål för en stor industri och erkännes numera som ett mycket nyttigt fabrikat för de fall, der tjocklek och värme hos tyget äro vigtigare än styrka och elasticitet. Till konstull duga alla gamla bitar, remsor och lumpor af ylle, hvilka jämte affall från ullgarns- och ylletillverkningen slitas sönder till ytterst små fragment mellan två tätt knifbeklädda, mycket snabbt roterande cylindrar. Till detta material sättes vid shoddy-garnspinning 1/3–1/5 ordentlig ull. En stor mängd yllevaror, mest billigare sorter, innehåller numera shoddy; det finnes märkvärdigt goda och vackra halfylle- och starkt shoddy-blandade tyger, som genom sin prisbillighet äro åtkomliga för en hvar. Men om shoddy-tillsatsen är för stor, nötas kläderna fort. Stor utbredning eger numera äfven metoden att till ylle förarbeta ett blandmaterial af ull och gammalt stickylle. Extrakt-ull tillverkas af halfyllebitar, hvari bomullstrådarna bringas till upplösning medelst svafvelsyra eller saltsyra, hvarefter ullgarnet användes. Kokas deremot ett tyg, som innehåller bomull och ull, med en lösning af kaustikt kali i vatten, så upplöses ullen, men ej bomullstrådarna. På kemisk väg kan man äfven skilja ylle från bomullsväfnad genom neddoppning i en lösning af pikrinsyra, hvaraf ulltråden får en vacker guldgul färg, som den bibehåller vid tvättning, medan bomullstråden förlorar fårgen. — I afseende på fint och ypperligt kardullsgarn intager Frankrike första rummet (Elbeuf, Reims, Sedan m. fl. orter). I medelgoda och ordinära sorter eger Frankrike medtäflare i Belgien och Österrike. Från dessa land förses England, Tyskland o. s. v. med kardullsgarn. Kamullsindustrien blomstrar högst i England (med långa, grofva, fasta och glansiga ullsorter; främst i grefskapet York med städerna Bradford och Halifax) samt i (norra) Frankrike och i Tyskland (Sachsen, Schlesien). Sverige egde år 1891 klädesfabriker till ett antal af 44. med 4,800 arbetare och ett tillverkningsvärde af 13,700,000 kr. (se vidare Kläde), och 29 fabriker för andra helylle- 
page_number=52, index= - Yhlen ... 
äfvensom halfylleväfnader, med 750 arbetare och ett tillverkningsvärde af 2,223,000 kr. 
Användt till klädedrägt, är ylle i vissa fall oöfverträffligt, på grund af fårullens finhet, mjukhet och spänstighet samt framförallt dess värmesparande egenskaper. Mest värmesparande af allt ylle är flanellen, derför att den till följd af sin luckerhet förmår hysa den mesta luft. Ullen är mycket hygroskopisk, d. v. s. den eger i hög grad förmågan att ur luften upptaga och i sina porer förtäta vattengas (jfr Ull, sp. 1300). Kastadt i vatten, upptager yllet endast mycket långsamt vatten och fasthåller särdeles envist luften i sina porer samt förlorar icke genom vattenupptagningen helt och hållet sina elastiska egenskaper (i olikhet med linne och bomull). Dertill kommer, att fuktig ylleväf torkar mycket långsammare och afdunstningen försiggår mycket jämnare. Allt detta gör yllet så lämpligt till beklädnad, ty ju hastigare ett tyg suger till sig vatten och således på samma gång förlorar sin lufthalt, och ju fortare vattnet afdunstar (t. ex. vid svettning), dess större blir kroppens värmeförlust, hvaraf lätt förkylningssjukdomar följa. Men på en känslig och ömtålig hud utöfvar yllet ofta en obehagligt retande inverkan och framkallar derigenom äfven en ökad svettafsöndring. Ylleunderkläder hålla likasom ett ständigt lager af fuktig ånga mellan sig och kroppen, hvilket bidrager till att förvekliga huden. Hos halfylle äro dessa olägenheter i mindre grad för handen. 
<b>Yllemusslin.</b> Se Musslin. 
<b>Ylleplysch.</b> Se Plysch. 
<b>Yllestad,</b> socken i Skaraborgs län, Vartofta härad, Slättängs tingslag. Areal 3,211 har. 781 innev. (1892). Y. bildar med Näs och Visttorp ett konsistorielt pastorat, Skara stift, Vartofta kontrakt. 
<b>Yläne,</b> konsistorielt pastorat af 3:dje kl., Virmo kontrakt, Åbo ärkestift, Finland. Areal 350 qvkm. Befolkningen, finsktalande, 2,634 pers. (1890). I civilt afseende hör Yr. till Loimijoki domsaga, Ulfsby och Masku härad, Åbo och Björneborgs län. A. G. F. 
<b>Yme</b> l. Ymer (Isl. <i>Ymir</i>), äfven kallad Örgelme (<i>Aurgelmir</i>), <i>Nord. mytol.,</i> är enligt eddorna alla jättars (eller åtminstone alla köldjättars, »rimtursars») stamfader. Han uppkom i tidens begynnelse genom köldens och värmens sammanträffande i Ginnungagap (se d. o.) och särskildt af de etterdroppar, som stänkte dit från Elivågar. Han lifnärde sig af den mjölk, som rann ur den på liknande sätt uppkomna kon Ödhumlas (<i>Auðhumblas</i>) spenar. Denna återigen lefde af att slicka stenar, belagda med salt rimfrost, en sysselsättning, som på samma gång framskapade gudarnas stamfader, Bure (se denne). Emellertid hade Y. fått afkomlingar på det sätt att, medan han sof, en man och en qvinna växt fram under hans venstra hand, på samma gång som hans ena fot med den andra aflat en son, försedd med sex hufvud. Ehuru Bures son Bur (<i>Burr, Borr</i>) befryndat sig med Ymesättlingarna, beslöto dock hans tre söner, Oden, Vilje (se Vili) och Ve, att utrota detta onda slägte. I den af dem dödade Ymes blod drunknade alla hans otaliga afkomlingar så när som på ett enda par, rimtursen Bergelme och dennes hustru, som sedan fortplantade jätteslägtet. Nu företogo sig de nämnde tre gudarna att af Y:s kropp forma verlden. Af köttet blef jord, af blodet vatten, af benen berg, af håret träd, af hufvudskålen himlahvalfvet, af hjernan moln o. s. v. — Yrmir-myten är sannolikt af jämförelsevis sen upprinnelse och torde till stor eller största delen bero på bibliska berättelser (jfr t. ex. Noak), kristna legender och antika sagor, som under vikingatiden nått Norden, och hvilkas inflytande särskildt är märkbart i fråga om framställningen af verldsskapelsens detaljer. Jfr E. H. Meyer: »Germanische mythologie» (1891), och E. Mogk i Pauls »Grundriss der germ. philologie», I,. 1112 o. f. Ad. N–n. 
<b>Ymer,</b> en tidskrift, som utgifves i Stockholm sedan 1881 af Svenska sällskapet för antropologi och geografi. Likmätigt § 12 i dettas stadgar utgifver sällskapet genom sekreteraren, enligt styrelsens bestämmande, en tidskrift, i hvilken äfven redogöres för förhandlingarna vid sällskapets sammanträden. Tidskriftens namn, afsedt att utgöra ett slags motsvarighet till »Kosmos», är taget efter den nordiska mytologiens kaos-jätte Ymer, urämnet till den verld, som är föremål för geografiska studier, och dermed äfven till menniskoslägtet, hvilket är föremål för antropologisk forskning. Tidskriften utgafs första året i 4 häften, 1882–87 i 8 häften årligen och 1888–89 med 6 årshäften. Sedan 1890 är årshäftenas antal efter styrelsens beslut endast 4. Arkantalet var i de första årgångarna 15–16, bestämdes 1884 till 24, nedgick 1888 till 11 och fastställdes från 1890 till 18 årligen. Förutom redogörelse för sällskapets förhandlingar meddelas äfven en på franska affattad resumé af desamma, intagen i årgångens slut. 1884 infördes en ny afdelning, »Notiser», l. kortfattade underrättelser om nyare upptäckter och arbeten. Bland författare af uppsatser i tidskriften märkes ett flertal svenska polarfarare och Afrika-resande. Det främsta medarbetarenamnet är A. E. Nordenskiöld. — Föregångare till »Ymer» voro de af samma sällskap, hvilket till 1877 kallade sig Antropologiska sällskapet, utgifna »Tidskrift för antropologi och kulturhistoria» (1873–77), »Antropologiska sektionens tidskrift» (1878–80) och »Geografiska sektionens tidskrift» (1878–80). 
<b>Ymesfjeld</b> [-fjell], en, som det synes, numera ur bruk kommen benämning på Jotunfjeldene eller en del af dem i Norge. 
<b>Ymisland,</b> d. v. s. »blandningsland», land, hvars innevånare äro af blandad börd, är i den isländska Hervararsagan namnet på ett land, som uppgifves ligga mellan jättarnas och menniskornas hemvist. Namnet har sålunda ingenting att göra vare sig med Ume lappmark eller med jätten Yme, såsom åtskilliga äldre författare tänkt sig. Möjligen har den fantastiska föreställningen om ett dylikt land uppstått med anledning af de på gränsen mellan den finsk-lappska och den skandinaviska befolkningen förekommande blandade äktenskapen. Jfr K. 
page_number=53, index= - Yhlen ... 
Gislason: »Om navnet Ymir» (i danska Videnskabernes selskabs skrifter, 1874). 
Ad. N–n. 
<b>Ymnighetshorn.</b> Se Achelous och Amalthea. 
<b>Ympjord.</b> Se under Symbios. 
<b>Ympning.</b> 1. <i>Trädgårdssk.,</i> ett sätt för förädling (se d. o.), som utföres sålunda, att en qvist af en träartad växtvarietet, t. ex. en ädel fruktsort eller någon art, som icke på annat sätt med fördel kan fortplantas, insättes i en ung vildstam af samma eller någon närbeslägtad art. Samma ändamål har okulering (se d. o.), d. v. s. insättning af ett »öga» (knopp). Tiden för verkställande af ympning, så framt denna skall företagas å stammar, som stå ute i fri jord, är om våren, innan stammarna, som skola förädlas, fullt utslagit sina löf, eller under tiden från det knopparna å vildstammen börja öppna sig och tills löfvet är till hälften utslaget. Ympqvistarna, hvartill vanligen förra årets skott (årsskott) användas, aftagas under vintern (December–Mars) och inbäddas i en hög af snö eller sönderhackad is, hvilken sedan täckes med skogsmossa eller något annat lämpligt ämne för att bibehålla sig, tills tiden för ympningen (April eller Maj) är inne. Afsigten med qvistarnas inläggande i snö eller is är, att de derigenom skola bibehållas i hvila, till dess de skola användas till ympning. De flesta träartade växter, såsom fruktträd och många andra, ympas med fördel ute i det fria i stammar stående i fri jord, men åtskilliga arter, såsom barrväxter (koniferer), björk, ek, bok, hassel, al, lönn m. fl., kunna dels alldeles icke, dels endast med ytterst ringa framgång ympas ute i det fria, utan stammarna måste, då varieteter eller sällsynta arter af dylika skola fortplantas genom ympning, inslås i krukor och ymparna efter förädlingen underhållas i växthus eller drifbänk. De olika metoderna för ympqvistens tillskärning och insättning äro ganska många. Men de flesta af dessa äro, såsom mindre lätta att inöfva och tidsödande att utföra samt lätt lemnande mindre goda resultat, af föga värde; de enklaste och lättast inlärda metoderna visa sig äfven vara de bästa. Hos oss användas nästan uteslutande s. k. <i>hakympning</i> och <i>barkympning.</i> — Märkligt är, att vissa träartade växter, t. ex. alm, med stor lätthet låta fortplanta sig genom ympning, men deremot med ytterst ringa, oftast alls ingen framgång genom okulering, hvaremot andra, t. ex. lönn, tämligen lätt kunna okuleras, men deremot blott med ytterst ringa framgång — så framt det skall ske ute i det fria — ympas. Se bl. a. »Handbok i svenska trädgårdsskötseln», utg. af E. Lindgren, A. Pihi och G. Löwegren (1872–84). — 2. <i>Med</i>. Se Vaccination. 1. E. L. 
<b>Ympvax,</b> en blandning af vax, harts, talg och terpentin, som nyttjas till öfvertäckning af snittytor på träd vid ympning o. s. v. (jfr Vaxplåster). Sammansättningen uppgifves vara  vax  500 delar  120 delar  120 delar  harts  250  »  270  »  270  » talg  93  »  —   15  » terpentin  500  »  60  »  60  » bomolja  —   —   15  »  
<b>Ympämne.</b> Se Vaccin. 
<b>Ymseborg.</b> Se Ymsen. 
<b>Ymsen.</b> insjö i norra Vestergötland, Vadsbo härad, 8 km. lång i n. och s., men högst 3,5 km. bred, afflyter mot s. till Tidan. På ett berg vid sjöns vestra strand, i Bäcks socken, n. om den nuv. gården Borrud (förr Borgerudh). ligga ruinerna af Ymseborg, ett medeltidsfäste, som tillhörde de mot Magnus Ladulås upproriske folkungarna, men som synes hafva blifvit förstördt 1282 och nämnes ej sedermera. 
<b>Yngaren.</b> insjö i södra delen af Södermanland, tillhörande Nyköpingsåns vattenområde, har en längd i n. v. och s. ö. af 21 km. samt en vexlande bredd af 1–5 km. Arealen är nära 50 qvkm. Sjön, hvars yta ligger vid 19 m. höjd öfver hafvet, upptager från v. Vadstorpsån (11 km.) från Näsnaren m. fl. sjöar, Skarendalån (20 km.) och Åkeforsån, såsom Nyköpingsån der kallas, och som dit leder vattnen från vestra Södermanland och mellersta Nerike. Sjön afflyter åt ö. genom Skräddartorpsån (Nyköpings-ån) till Hallbosjön. Flere herrgårdar ligga på de vackra stränderna, som äro lågkulliga, med omvexlande skogshult och uppodlad bygd. A. G. 
<b>Ynglingasagan.</b> Se nästa art. 
<b>Ynglingatal,</b> ett på fornnorska författadt qväde, som, enligt uppgift af Snorre Sturlasson, hvilken i sitt historiska verk »Heimskringla» meddelar dikten, skall hafva författats af den norske hofskalden Tjodulf (Isl. <i>Þhióðolfr</i>) af Hvin (se Tjodulf) till ära för fylkeskonungen Ragnvald, en äldre kusin till Harald hårfagre. Emellertid har i våra dagar denna uppgifts riktighet dragits i tvifvel, hälst den nämnde Ragnvalds tillvaro är högst problematisk och kanske endast beror på ett missförstånd af Snorre. I stället har man sökt göra troligt, att dikten varit riktad till Harald hårfagre, vid hvars hof Tjodulf bevisligen uppträdde som skald. Andra forskare betvifla till och med, att den nämnde Tjodulf varit författaren, enär de hålla före, att dikten måste vara åtminstone ett halft århundrade yngre än Tjodulfs och Harald hårfagres dagar. Ja det är icke ens fullt säkert, att qvädet författats i Norge, utan det kan vara en möjlighet, att det tillkommit vid något af de norska vikingahofven på de britiska öarna. Denna ovisshet angående diktens ålder, författare och tillkomstort är mycket att beklaga, enär stycket spelat och fortfarande måste komma att spela en stor rol såsom historisk källa, om ock dess värde i detta afseende numera — bl. a. på grund af nyss påpekade omständigheter — icke kan sättas så högt som af äldre historieskrifvare skett. Alltifrån den förste utgifvaren, Snorre, och ända inemot våra dagar har nämligen »Ynglingatal» gällt såsom den förnämsta källan för Sveriges och Norges allra äldsta, förkristna, historia. Snorres framställning af denna period, hans »Ynglingasaga» (liksom dennas enda literära föregångare, den korta, latinskt aftattade »Historia Norvegiae» af obekant författare), är nästan uteslutande baserad på och väsentligen en blott utläggning på prosa af den gamla dikten, som Snorre förmodligen endast genom muntlig tradition kände. Denna Snorres 
page_number=54, index= - Yhlen ... 
framställning har sedermera af så godt som alla följande författare tagits förgod, om ock man ej kunnat vara blind för, att endast en mindre del af hvad »Ynglingatal» och »Ynglingasaga» berätta kan anses för fullt exakta historiska uppgifter. Men det är först den allra nyaste filologiska forskningen, som sökt uppvisa, dels att Snorre i högst väsentliga punkter missförstått sin källa, dels att sjelfva denna källa, i den mån den verkligen är af historiskt och icke mytiskt innehåll, icke har så mycket med det forna Sveriges historia att skaffa, som man förmenat, utan i stället torde delvis snarare röra Danmarks. 
Såsom sjelfva namnet <i>Ynglingatal,</i> d. v. s. »Ynglingauppräkning», angifver, utgöres diktens innehåll af en konungalängd, upptagande alla de personer, som författaren med rätt eller orätt ansåg tillhöra den s. k. Ynglingaätten (se d. o.). Syftet är tydligen att förhärliga någon verklig eller pretenderad medlem af denna slägt genom att angifva hans förfäder (i rätt uppstigande led?) så långt ske kunde. Sådant vi genom Snorres text nu känna qvädet, behandlar det i korta och skäligen torra strofer högst 27 olika personer, om hvilka det i allmänhet icke meddelar något annat än hvar och på hvilket sätt de dogo samt hvar de blefvo begrafna. Men då denna text säkerligen är på mångahanda sätt defekt, torde dikten i sin ursprungliga gestalt hafva både behandlat något flere personer (enligt Snorres egen uppgift skulle de vara 31) och möjligen något utförligare redogjort för deras öden. Källorna for framställningen hafva enligt skaldens egen uppgift utgjorts af kunniga mäns utsagor. Att innehållet icke är en ren fantasiprodukt framgår för öfrigt deraf att några — om ock få — af de behandlade personerna återfinnas i andra gamla källor både inom och utom Norden (t. ex. det angelsachsiska Beowulfsqvädet och frankiska krönikor). Ad. N–n. 
<b>Ynglingaätten,</b> fornnordisk konungaätt, som i historisk tid innehade Norges tron från och med dess förste envåldskonung (sedan 872), Harald hårfagre, åtminstone till och med Magnus den blinde (d. 1139; jfr vidare Norge, sp. 1389 o. f.). Emellertid användes namnet företrädesvis om Harald hårfagres förfäder och andra verkliga eller uppdiktade medlemmar af slägten under förhistorisk eller halfhistorisk tid, hvarom närmare i det följande. Från samma gamla konungastam ville äfven en ryktbar isländsk slägt i historisk tid leda sina anor på svärdssidan, nämligen de efter sitt hemvist vid Breidafjord s. k. breidfirdingarna, hvilkas förnämste medlem är Islands äldste författare på modersmålet, historieskrifvaren Are frode (d. 1148). Enligt dennes egen, sannolikt riktiga uppgift härstammade han i 8:de rätt nedstigande led från den ryktbare vikingahöfdingen Olof hvite (se denne), som 852 grundade ett rike i Dublin, och hvars son Torsten röde (i irländska källor kallad Oistin) en tid herskade i Skotland, tills han 875 dräptes af skottarna, hvarpå hans enka och son, Olof Feilan, slogo sig ned såsom nybyggare på Island. Den ofvannämnde Olof hvite var bevisligen en nordisk konungason. Men ehuru väl de isländska och de betydligt äldre irländska källorna öfverensstämma i att låta honom uti 4:de led härstamma från en Gudröd (Godfred), uppgifva de dock mellanlederna helt olika, hvarför, då de irländska källorna torde böra afgjordt tillerkännas vitsord gentemot de händelserna mera fjärran stående isländska, man icke häller vågar skänka någon vidare tillit åt Ares uppgift att denne Gudröd varit en broder till Harald hårfagres farfars farfar. Härtill kommer, att de allra nyaste forskningarna rörande vikingatidens historia, hvad Irland beträffar, ådagalagt, hvad irländska källors framställning af förhållandena tyckes bevisa, att Olof hvite ej, såsom dock hittills allmänt antagits, varit af norsk, utan af dansk börd (från Låland), hvilket i hög grad minskar sannolikheten af antagandet att han skulle hafva tillhört Ynglingaätten, ehuru det visserligen icke alldeles omöjliggör detsamma. Ty huru osäker än, såsom nyss påpekats, teorien om Ynglingaättens herravälde i Irland och Skotland må vara, så har deremot denna ätt tämligen säkert herskat i Danmark. Den nyare forskningen har nämligen gjort troligt, att den Gudröd mikilálti (d. v. s. »den pompöse») eller göfugláti (d. v. s. »den storståtlige»), äfven kallad Gudröd Veidekonung, hvilken af norsk-isländska källor uppgifves såsom Harald hårfagres farfar, är identisk med de frankiska annalernas danske konung Godefridus (hos Saxo kallad Gotricus), Karl den stores beryktade moståndare, död omkr. 810 (se vidare Gudröd Veidekonge). Ättlingar och fränder till denne Gudröd tyckas hafva herskat i Danmark ända till omkr. 870, då denna gren af Ynglingaätten utslocknade efter långvariga och blodiga fejder med den af ålder rivaliserande Skjoldungaätten. Mycket svår att afgöra är frågan om Ynglingaättens ursprungliga hemland. Visserligen torde den nyssnämnde dansk-norske herskaren Gudröd Veidekonung snarast hafva varit en från Norge utgången eröfrare, men deraf följer ingalunda, att icke slägten från början varit dansk och kanske just derpå grundat sina eröfringsplaner och anspråk. Att ätten icke var inhemsk i Norge, derom vittnar den, väsentligen på den gamla dikten Ynglingatal (se d. o.) baserade, norsk-isländska traditionen, enligt hvilken slägtens äldste medlem i Norge, Gudröd Veidekonungs farfars far, som bar det på Danmark häntydande namnet Halfdan, hade norsk moder, men svensk fader, den s. k. Olof Trätälja. Det är emellertid af flere forskare tydligt ådagalagdt, att allt hvad Snorre Sturlasson i sin »Ynglingasaga» förtäljer om denne Olofs flykt från Upsala och nybyggarelif i Värmland, der han först brutit bygd, men af ett otacksamt folk innebränts, är både i sig orimligt och för öfrigt stridande mot de äldre källornas bestämda uppgift att »sveakonungen» Olof Trätälja »länge och fredligt regerade och vid hög ålder afled i Svithjod», der han »var kung till sin ålderdom». Hela denna romantiska historia beror på en misstolkning af »Ynglingatals» poetiska utsago att »sveafursten Olof slukades af elden invid 
page_number=55, index= - Ynglingaätten ... 
vågen» (d. v. s. undergick likbränning på Fyris strand, icke: innebrandes vid Vänern) och »sålunda gick hädan (d. v. s. dog, icke: flydde) från Upsala». Då emellertid både andra isländska källor än Snorre göra Olof till värmländing, och äfven Saxo talar om en »Olof, småkonung öfver varmländingarna», så är det en, om ock svag möjlighet, att Ynglingaätten kommit till Norge närmast från Värmland. Längre tillbaka kan man ännu mindre med något slags säkerhet följa dess öden, men mycket tyder på att den är af ursprungligen sydsvensk eller, hvilket för denna tids vidkommande betyder detsamma, östdansk härkomst. I alla händelser torde den redan af författaren till »Ynglingatal» hysta åsigten, som sedan i hundratals år gått igen inom svenska »historien» och gifvit denna sitt väsentliga innehåll för hednatidens vidkommande, nämligen att Ynglingarna ursprungligen residerat i Upsala, bero på ett missförstånd. Angelsachsiska källor uppgifva nämligen, att sveakonungarna hetat <i>scylfingas</i> (d. v. s. »högsätessittare»; Isl. <i>skilfingr</i>, som just i »Ynglingatal» användes om en verklig Upsalakonung), de danske deremot <i>scyldingas</i> (d. v. s. »sköldbärare», de isländska källornas <i>skjoldungar</i>, det vanliga namnet på danska konungaätten). Men derjämte veta angelsachserna att förtälja, att »östdanskarna» (d. v. s. sydsvenskarna) hette <i>ingvine</i>, i hvilket namn man lätt igenkänner Tacitus' <i>ingvæones</i> (om hvilka det heter, att de voro »de germaner, som bodde närmast hafvet») och det isländska <i>yng-lingar</i> (d. v. s. »lansbärare»?), eller, som det ock heter, »Yngves ätt». Enligt vår forntids genomgående bruk att härleda folk- och slägtnamn från en mytisk stamfader och förste konung, t. ex. danskarna från en konung Dan, göterna från en Göt, skjoldungarna från en Skjold o. s. v., antog man nämligen äfven för Ynglingarna en stamfader Yngve, Ingve (Fornsv. <i>Inge</i>), den <i>Ing</i>, från hvilken enligt Tacitus ingvæonerna och enligt angelsachserna ingvinerna härstamma. Denne stamheros' fullare titel Yngvefrey, Ingefrey, Ingunarfrey (Angels. <i>fréa ingvina</i>, »ingvinernas herre») föranledde författaren af »Ynglingatal» att förblanda den af honom besjungna Ynglingaättens stamfader med den i Upsala företrädesvis dyrkade nationalguden, den i »Uppsalir» (d. v. s. himlen) tronande solguden Frey, »Herren». Denna förblandning hade vidtgående följder såväl för skaldestyckets öfriga innehåll som ock medelbarligen för Sveriges historia. Det blef nämligen nu lätt att förläna »Ynglingarna» de höga anor, som för skaldens syfte tarfvades, genom att med allahanda lånegods utfylla det stora tomrummet mellan stamfadern och den äldste historiskt styrkte medlemmen af ätten. Tack vare upptäckten att Yngve herskat i Upsala — något hvarom författaren af »Ynglingatal» sjelf medger sig länge hafva sväfvat i ovisshet — syntes man till fullo berättigad att i ätten inrycka gamla svenska konungar (af Skilfingaätten), och insigten om att han var identisk med guden Frey gaf en osökt anledning att i dennes närmaste granskap placera andra guda- och sagofigurer. Redan Are eller någon hans sagesman drog den riktiga slutsatsen att då Frey ju enligt den isländska mytologien var Njords son, måste guden Njord hafva före Frey beklädt den svenska tronen. Men då ätten icke förty måste på grund af sitt namn hafva börjat med en Yngve, så följde med nödvändighet, att Njords förut till namnet okände fader hetat Yngve. Alltså hade den gamle Yngvefrey af spekulationen klufvits i tu uti tvänne personer: Yngve (såsom hvars fader senare källor angifva dels Oden, dels en norsk sagokonung Halfdan den gamle) och Frey. Men Ares skarpsinne förde honom vidare. Då åsarna härstammade från Asien, något, som man på grund af namnlikheten omedelbart insåg, borde de med dem förbundne vanerna, till hvilka ju Njord och Frey hörde, hafva bott i deras närhet, och Are anser sig derför med fog kunna tillägga sin Yngve epitetet tyrkja konung, d. v. s. turkarnas konung. 
Ynglingaättens äldsta medlemmar blifva sålunda hos Are: »Yngve tyrkja konung, Njord svea konung och Frey», alltså en konstruerad och två mytiska personligheter. De närmast följande »konungarna», hvilka redan »Yngligatal» meddelar, äro rena sagofigurer. Historien om Fjolner, som drunknar i ett mjödkar hos konung Frode, är förmodligen till väsentlig del en ombildning af myten om huruledes Odin (äfven kallad Fjolner) blef döddrucken, då han hos den vise (»hinn fróðe») bergakungen drack ur tre mjödkar. Sveigder (detta, icke Svegder, är namnets rätta form enligt de bästa källorna; d. v. s. «den sjunkande»), han som om qvällen löper in i berget efter en dvärg, torde med säkerhet ursprungligen vara den i berget sjunkande qvällssolen. Vanlande (d. v. s. »vanernas landsman») och Visbur (d. v. s. »visson») äro ursprungligen — och kanske ännu i »Ynglingatal» — identiska, och deras saga är en om formning af samma motiv, som ligger till grund för myten om solguden (»vanernas ättelägg») Freys förbindelse med jättemön Gerd (här ersatt af en finsk prinsessa) och hans deraf föranledda död. Från sagans och mytens verld stammar ock Domaide. Rent uppkonstruerade, kanske först af Are, tyckas de derpå följande, fullkomligt färglöse Domar och Dyggve vara. En tydlig sagohjelte är åter Dag (den vise), ehuru motivet till hans saga ännu ej uppdagats. Deremot är berättelsen om Agne endast en ny variation af motivet i Vanlände-Visbur-sagan. Först med Alrek ock Erik beträda vi möjligen en i någon mån historisk mark, åtminstone så tillvida att de båda namnen sannolikt tillhört en gång existerande Upsalakonungar. Dessa namn äro nämligen, i motsats till de föregående, vanliga fornsvenska personnamn, och i en isländsk källa uppräknas bland »skilfingar» icke mindre än tre Erikar och två Alrekar. För öfrigt förekommer »Ynglingatals» berättelse om Alrek och Erik i sina hufvuddrag äfven på andra håll, t. ex. hos Saxo. Detsamma gäller om Alf och Yngve, hvilken senare i andra källor kallas »Ingjald» och förmodligen är identisk med den Yngve eller Ingjald, som i flere versioner af den bekanta sagan om Hjalmar och Ingeborg nämnes såsom den sistnämndas fader och konung 
page_number=56, index= - Ynglingaätten ... 
i Upsala. Historien om Jorund (och Erik) är tillsvidare i fråga om sitt ursprung och innehåll outredd. Oviss är ock den historiska existensen af Aun l. Audun (se vidare Ön) och »skilfingaättlingen» (såsom »Ynglingatal» uttrycker sig) Egel Vendelkråka — detta binamn tillkommer nämligen i de äldsta källorna Egel och har först af Snorre öfverflyttats på Ottar. Med denne Ottar stöta vi för första gången på en förmodligen fullt historisk person. Han förekommer nämligen äfven uti det i förhållande till »Ynglingatal» fullt sjelfständiga angelsachsiska qvädet om Beowulf. Ottar (Angels. <i>Ohthere</i>) uppges der vara en skilfing och svenskarnas konung samt son till en konung Angantyr l. Anganther (Angels. <i>Ongentheow</i>), som kämpar med den fullt historiske danske konungen Hugleik. Då nu denne enligt frankiska annalers med Beowulfsqvädet fullt öfverensstämmande berättelser stupade år 515 på ett krigståg mot frankerna, så kan Ottars regering med säkerhet förläggas till början eller förra hälften af 500-talet och utgör sålunda det första någorlunda säkra datum i Sveriges historia. Vidare öfverensstämma »Ynglingatal» och Beowulfsqvädet med hvarandra i uppgiften om att Ottars son var Adils l. Audgils (Angels. <i>Eádgils</i>), som först efter en svår strid med sin farbroder Ale (Angels. <i>Onela</i>) intog tronen. Då sålunda dessa slägtled visa sig ega goda anspråk på att få betraktas såsom historiska, är det i viss mån sannolikt, att de följande fem sveakonungarna: Östen, Yngvar, Anund, Ingjald och Olof, äro det, ehuruväl de endast genom »Ynglingatal» och derpå baserade källor äro styrkta. — Med Olof (»trätälja») slutar sålunda raden af falska Ynglingar, d. v. s. verkliga Skilfingar, och nu vidtaga i »Ynglingatals» slägtregister de norske och odisputable Ynglingarna. Möjligen har den förste af dessa, Halfdan (»hvitben»), haft en Olof till fader, och det kan vara denna namnlikhet, som möjliggjort ättens anknytning till Upsalakonungen Olof, hvilken föreföll den tidens norska patriotism acceptablare än en furste, härstammande från arffienden Danmark (Skåne). I fråga om de på Halfdan följande Östen och Halfdan (»den milde och matsnåle») har man nästan blott »Ynglingatals» magra uppgifter att stödja sig på. Att deremot den derefter följande Gudröd (»veidekonung», d. v. s. jagtkung) äfven igenfinnes i frankiska källor såsom dansk konung, har redan ofvan framhållits. Med dennes ene son, Olof (»geirstadaalf», d. v. s. Geirstads skyddsande), och dennes till sin existens högst tvifvelaktige (se Ynglingatal) son Ragnvald slutar registret i »Ynglingatal» — sådant vi nu hafva det i behåll —, men de äldste isländske historieskrifvarna veta att om Gudröds andre son, Halfdan (»svarte»), förtälja åtskilligt, och med dennes ryktbare son Harald (»hårfagre») äro vi inne i en, om ock ej fullt historisk, så dock med rikligt flytande källor försedd tid. Men i samma mån drar sig Ynglinganamnet, som skyr historiens ljus, tillbaka, och det upphör snart alldeles att begagnas. — Jfr inom den rika literaturen i ämnet företrädesvis G. Storm: »Snorre Sturlessöns historieskrivning», »Om Ynglingatal» (i norsk »Historisk tidsskrift», III) och »Kritiske bidrag til vikingetidens historie»; P. Fahlbeck: »Om Beowulfsqvädet» (i »Antiqv. tidskr. för Sverige», VIII, 2) och »Den s. k. striden mellan Svear och Götar» (i svensk »Hist. tidskr.», IV). samt A. Noreen: »Mytiska beståndsdelar i Ynglingatal» (i »Uppsalastudier», 1892). Ad. N–n. 
<b>Yngvar,</b> svensk sagokonung, som af »Ynglingatal» (jfr d. o.) och derpå byggande norsk-isländska historieskrifvare placeras mellan konungarna Östen och Anund, och om hvilken de veta berätta, att han på ett af sina många krigståg öfvermannades af esterna på Ösel. Han begrofs derstädes invid stranden, och »Östersjön qväder djupets sång till gamman för fallen furste», som det heter i »Ynglingatal». Det binamn <i>Harra,</i> som senare författare stundom tillägga Y., är en på missförstånd beroende förvrängning af det tillnamn <i>hári,</i> d. v. s. »den gråhårige», som han i ett par isländska källor bär. Detta beror åter i sin tur på missuppfattning af »Ynglingatals» epitet »den ljuslätte», hvilket med orätt antogs syfta blott på hårets färg. Ad. N–n. 
<b>Yngve,</b> diktad stamfader för Ynglingaätten, senare sammanblandad med guden Frej. Se vidare Ynglingaätten. 
<b>Yngve</b> l. Ingjald (jfr Ynglingaätten, sp. 106), svensk sagokonung, som enligt den isländske historieskrifvaren Are frodes konungalängd skall hafva efterträdt Agne, enligt Snorre Sturlassons framställning deremot varit son af Agnes son Alrek (som hos Are är Agnes företrädare). Enligt Saxo åter är Yngve (»Ingo») son till Alf (»Alverus»), som deremot enligt »Ynglingatal» (jfr d. o.) är hans broder. Yngves saga har i Snorres på »Ynglingatal» baserade framställning följande innehåll. Han var samregent med sin broder Alf, men vistades i olikhet med denne mest på vikingatåg och skaffade sig på sådant sätt stort rykte och anseende. Alfs maka, Bera, föredrog den tappre, sköne och gladlynte Y. framför sin okrigiske, tystlåtne och buttre man, och hon dolde ingalunda detta sitt tycke. En qväll, då Y. och Bera sutto i högsätet, samtalande med hvarandra, inkom Alf och drog, då han närmade sig högsätet, oförmodadt fram sitt svärd, hvarmed han genomborrade sin broder. Denne, som händelsevis hade sitt svärd till hands, hann dock att, innan han föll, tillfoga Alf banesår. — Om Y:s sköna dotter Ingeborg, som nämnes i Hervararsagan och i Orvar Odds saga, se Hjalmar. Ad. N–n. 
<b>Yngvefrey</b> (Ingefrey, Ingunarfrey), densamme som Yngve, stamfader för Ynglingaätten (se d. o.). 
<b>Yngve tyrkja konung</b> är ett hos den isländske historieskrifvaren Are frode förekommande namn på stamfadern för Ynglingaätten. Om anledningen till benämningen o. a. se Ynglingaätten, sp. 105–106. 
<b>Yogi.</b> Se Djogi. 
<b>Yokohama.</b> Se Jokohama. 
<b>Yola,</b> stad i Afrika. Se Jola. 
<b>Yoldia</b> (namnet efter en spansk grefve Yoldi, som var kammarherre hos Kristian VIII af 
page_number=57, index= - Ynglingaätten ... 
Danmark och intendent för hans stora naturaliesamling), <i>zool., paleont.,</i> musselslägte af arkacéernas ordning (se Arca Noae), af hvilket några arter nu lefva i de nordliga hafven. Den vigtigaste är <i>Y. arctica</i> Gray, hvilken såsom lefvande nu är utbredd i Ishafvet och såsom fossil finnes i under istiden afsatta marina leror i Norge, Sverige, på norra Jylland och i Ostpreussen äfvensom i Storbritannien och Nord-Amerika. Den allmännast utbredda af dessa leror (i Sverige oftast kallad hvarfvig lera eller glacial-lera, se d. o.) kan lämpligen efter förekomsten af denna art kallas Yoldialera. Jfr Istiden och Qvartärperioden. B. L–n. 
<b>Yoloffer</b> (jolaffer). Se Djolaffer. 
<b>Yon</b> [iå'ng], Edmond Charles, fransk träsnidare och målare, f. 1836 i Paris, egnade sig först åt träsnidarekonsten och utförde flere arbeten efter Leroux, Anastasi och Millet. Sedan gick han öfver till landskapsmåleriet, och han har utfört flere rätt poetiska taflor från Paris' omgifning, såsom <i>Marne vid Isle les Villenoy, Seinefloden vid Gravon</i> (1871), <i>Före regnet</i> (1818) m. fl. Det finnes också raderingar af hans hand. 
<b>Yonge</b> [jöng], Charlotte Mary, engelsk romanförfattarinna, f. 1823 i Hampshire, har flitigt odlat familjeromanens fält. En ren, from och vänlig ande genomgår hennes berättelser, och de utgöra en god läsning särskildt för unga flickor i öfvergångsåldern. Största framgången hade <i>The heir of Redclyffe</i> (1853, 22:dra uppl. 1876; »Arfvingen till Redclyffe», 1858). Den efterföljdes af <i>The little duke</i> (1854, »Den lille hertigen», 1864), <i>Dynevor terrace</i> (1857; »Familjen Dynevor», 1861), <i>Dove in the eagle's nest</i> (1866) och många andra. Betydande belopp af inkomsterna för dessa romaner anslog miss Y. till missionsändamål. Hon har äfven skrifvit arbeten öfver den engelska hednamissionen och dess män, en mängd historiska läseböcker för ungdom, bl. a. <i>Landmarks of history</i> (3 bd, 1852–57, flere uppl.), <i>Golden deeds of all times and all lands</i> (1864, flere uppl.; »Stordåd» etc. 1883), samt <i>History of Christian names and their derivation</i> (2 bd, 1863; 2:dra uppl. 1865) m. m. 
<b>Yongh,</b> E. Vanayl de. Se Saint-Elme. 
<b>Yonkers</b> [jankss], stad i nord-amerikanska staten New York, på östra stranden af Hudsonfloden, omkr. 30 km. från mynningen. 18,892 innev. (1880). Beläget på mindre än en timmes afstånd (medelst jernväg) från New Yorks affärscentrum, kan det betraktas som en förstad till New York, men har äfven flere vigtiga industrier, företrädesvis tillverkning af mattor, hattar, siden, metallarbeten och maskiner. Y. blef stad 1872. 
<b>Yonne</b> [jånn]. 1. Biflod fr. v. till Seine i mellersta Frankrike, har sina källor på östra gränsen af depart. Nièvre i några dammar vid foten af Préneley i Monts du Morvan, flyter i nordvestlig riktning genom depart. Nièvre Yonne och Seine et-Marne förbi städerna Château-Chinon, Clamecy, Auxerre, Joigny och Sens samt förenar sig med Seine vid Montereau, der den är vattenrikare än hufvudfloden. Längd 273 km., deraf 112 km., från Auxerre, äro kanaliserade och segelbara. Bifloder fr. v. Beuvron (vid Clamecy), fr. h. Cure, Serein, Armancon och Vanne (vid Sens), hvars vatten delvis genom aqvedukt ledes till Paris. Genom den 1784–1842 gräfda, 175,6 km. långa Nivernaiskanalen, som följer Y:s mellersta lopp, delvis begagnande sig af denna flod, står Seine i förbindelse med Loire (genom dess biflod Aron), och genom den 1775–1832 byggda, 242 km. långa Bourgognekanalen, som delvis följer Armançon och Ouche, förenas Seine med Saône. — 2. Departement i mellersta Frankrike, bildadt af nordvestra Bourgogne (Auxerre och Avallonais), sydvestra Champagne (Senonais och Tonnerrois) samt sydöstra Ile-de-France (Gâtinais). Areal 7,494 qvkm. 344,688 innev. (1891, minskning med 3 proc. sedan 1886). Departementets högsta punkt (600 m.) ligger i Morvans granitberg, hvilka omgifvas af kalkstensplatåer af 200–350 m., genomskurna af Yonne och dess bifloder. Depart. tillhör Seines flodområde med undantag af en liten trakt i s. v., som tillhör Loires. Hufvudfloden är Yonne; v. om Yonne ligga Loings källor. Höjdgrupper och djupa floddalar bilda icke sällan vackra landskapsbilder, särskildt vid Tonnerre och Avallon. Jorden består i allmänhet af lera och är mycket bördig samt lemnar rik afkastning af spanmål, grönsaker, hampa och saffran (Gâtinais), men i synnerhet af vin, hvaraf skörden uppgår till omkr. 1–1,3 mill. hl. Tonnerre och Auxerrois äro de bästa rödviner från nedre Bourgogne, Chablis det bästa hvita. Skogarna, hvilka upptaga omkr. 23 proc. af arealen, bestå af ek, bok, alm, afvenbok, ask och björk, och återplantering göres med olika slag af barrträd. Förnämsta industrigrenarna äro läder-, pappers- och jernindustri samt skogshandtering. Departementet är indeladt i 5 arrondissement: Auxerre, Tonnerre, Avallon, Joigny och Sens. Hufvudstad: Auxerre. 
<b>Yorick</b> [jå'rr-], psevdonym för engelske författaren Laurence Sterne. 
<b>York</b> [jåk, jårk]. 1. (Yorkshire) Grefskap i norra England, vid Nordsjön, mellan floden Tees, som bildar gräns mot Durham i n., och Humber, som utgör gräns mot Lincoln i s. Det är Englands största grefskap, med en areal af 15,713 qvkm. (nära 1/8 af England), deraf 3,038 qvkm. tillhöra East Riding, 5,512 qvkm. North Riding och 7,163 qvkm. West Riding, men kommer med afseende på folkmängd, 3,208,813 pers. (1891), deraf 399,412 i East Riding, 368,437 i N. Riding och 2,441,164 i W. Riding, efter Lancashire och Middlesex. Kusten från Tees' mynning till det 72 m. höga Flamborough head är öfvervägande brant och klippig, med en mängd pittoreska klipp-partier, nedanför hvilka mångenstädes ligga långa sträckor vacker sand. Längre söderut, till Spurn point vid Humbers mynning, är stranden flack, tillhörande det halfölika området Holderness (mellan Nordsjön och nedre Humber), delvis marskland och ett af de bördigaste åkerbruksdistrikt i England, bekant för sin korthornsras af goda mjölkkor. Grefskapets östra och vestra delar äro lågbergiga landskap, skilda genom den bördiga <i>Vale of York,</i> 96 km. lång och i 
page_number=58, index= - Ynglingaätten ... 
medeltal 26 km. bred, med marskland vid nedre Ouse och torfmossar. Öster om Vale of York ligga North York moors och York walds, de förra i N. Riding, de senare i East R. Yorkshire hills, i grefskapets vestra del, tillhöra Penniniska kedjan och bilda ett bredt högland med branta kammar, vildt romantiska dalar och höga spetsar (<i>peaks</i> l. <i>fells</i>). Höjderna äro skuggade af ek- och barrskogar, numera äfven af bokskog. De högsta topparna ligga i Graven, i norra delen af West Riding, nämligen de båda Whernside (726 och 702 m.), Ingleborough (723 m.), berömdt för sin utsigt öfver hafvet i både ö. och v., samt Penigant (692 m.). Sydöst om Penniniska kedjan ligger ett stort stenkolsbäcken, som i Y. sträcker sig från Leeds till Sheffield och går öfver till Derby och Nottingham. Årliga produktionen i Y. är nära 20 mill. ton och antalet arbetare öfver 60,000. Cleveland-distriktet i North Riding innehåller ett stort jernmalmsfält, der årligen brytas omkr. 6 mill. ton jernmalm, hvaraf större delen smältes till tackjern i Middlesborough, hufvudsätet för tackjernstillverkningen i England. Nära 1/3 af allt tackjern i England kommer från Y. och 9/10 af detta från Cleveland. Dessutom finnas blymalm på flere ställen, alun på östra kusten (vid Guisborough och Whitby) samt stenbrott af flere slag. Grefskapet är ryktbart för sina vackra flodlandskap och öfverträffas i detta hänseende endast af Skotland. De flesta floderna utgå från Penniniska kedjan och flyta österut. Tees, som uppstår på sydöstra gränsen af Cumberland, bildar under nästan hela sitt lopp gräns mellan Y. och Durham. Y:s hufvudflod är Ouse, som uppstår genom föreningen af Swale och Ure, upptager Nidd, Wharfe, Aire och Don fr. h. samt Derwent fr. v. och faller ut i Humber, Ouses och Trents gemensamma aestuarium. Till Irländska sjön flyter Ribble. Berglandet i vestra delen är hufvudsakligen betesmark för får och nötkreatur. Bästa åkerjorden innehålla Vale of York och Holderness, af hvilket en stor del återbördats från hafvet, mot hvilket det skyddas af dammar. Den odlade jorden utgör i North Riding 63 proc., i East Riding 82 och i West Riding 70 proc. af hela arealen, men endast en mindre del användes till sädesodling (hvete, korn och hafre), utan mest till gräs och andra foderväxter. Antalet nötkreatur 1887 var något öfver 500,000, får omkr. 1,7 mill. och svin omkr. 167,000. Skinkor äro en specialitet för Y. West Riding är hufvudsäte för ylle-industrien i England och har nästan monopol på tillverkningen af kamullstyg. Nästan alla vigtigare städer deltaga i en eller flere grenar af denna industri: Leeds, Dewsbury, Batley, Huddersfield, Halifax, Bradford och Wakefield. Näst ylle-industrien kommer jern- och ståltillverkning, hvari Leeds och Sheffield intaga främsta platserna. North Riding var länge hufvudsakligen jordbrukande, men upptäckten af jernmalm i Cleveland-distriktet har der skapat ett annat stort industricentrum, hufvudsakligen egnadt åt tillverkning af tackjern och af stål genom basisk process samt jernfartygsbygge. East Ridings industriella verksamhet är mest koncentrerad i Hull, grefskapets förnämsta hamn. Fiske, ehuru af mindre vigt, idkas från Hull, Filey, Whitby och Scarborough, hvilken sistnämnda stad ock är den förnämsta badorten n. om Thames. Den mest besökta helsobrunnen är Harrogate. — York har från äldsta tider varit indeladt i tre <i>ridings</i> (förvrängning af Forneng. <i>thrithing,</i> Fornsv. <i>þriþiunger,</i> »tre-ding», se d. o.), af hvilka hvart och ett har en lordlieutnant. Staden York bildar ett särskildt grefskap. East Riding är indeladt i 6, N. Riding i 11 och W. Riding i 9 »wapentakes». — Flerestädes finnas rester af jordkulor, redskap af flinta och brons, stensättningar samt grupper af monoliter härrörande från landets äldsta bebyggare, briganterna. På kullarna synas flerestädes jordverk, bl. a. befästningen vid Flamborough head, med orätt kallad »danernas vall». År 51 började romarna intränga i landet, men eröfringen var ej fullbordad förrän år 79. Det bildade derefter en del af <i>Maxima Caesariensis,</i> hvars hufvudstad var Eboracum (York). Sedan romarna, hvilka likaledes lemnat spår efter sig, dragit sig tillbaka, öfversvämmades landet af pikterna. Derefter bildade det det angelsachsiska riket Deira (se England, sp. 538). Efter normandiska eröfringen (1066) delades Y. mellan flere normandiska grefvar, och det oroades ofta af skottarnas infall. Under »Rosornas krig» var det ofta skådeplats för fältslag, bl. a. vid Wakefield och Towton. Under inbördeskriget på 1600-talet var grefskapet i allmänhet rojalistiskt, ehuru några af de mest framstående anförarna i parlamentshären, bl. a. Fairfax och Lambert, voro derifrån. — 2. Hufvudstad i nämnda grefskap, till rangen konungarikets andra stad, säte för en ärkebiskop (»primas of England»), bildar med sin omgifning ett särskildt grefskap (<i>City and ainsty of York,</i> 14,4 qvkm., 66,984 innev., 1891). Staden ligger på den efter honom uppkallade bördiga slätten Vale of York, vid den segelbara Ouse och dess biflod Foss samt vid de förenade hufvudlinierna of North Eastern- och Great Northern-jernvägarna. Det är en vacker, ålderdomlig och jämförelsevis tyst stad, med smala, pittoreska gator, der stadsmuren, många kyrkor och andra byggnader af märklig arkitektur väcka intresse. Stadsmuren, som till en del härstammar från romarnas tid, men hufvudsakligen från medeltiden, och som restaurerades i 19:de årh., omgifver staden i form af en oregelbunden fyrkant och har fyra större och några mindre portar. Af den af Vilhelm Eröfraren 1068 byggda fästningen intogos sannolikt några delar i Cliffords tower, hvilket byggdes under Richard III och delvis förstördes af eldsvåda 1684. Detta bildade »donjonen» i den senare fästningen, som förstördes under inbördeskriget. Det nuv. slottet ombyggdes 1826–36 och innehåller fängelse, domstolslokaler m. m. Stadens stolthet är katedralen, S:t Peter, hvilken, om den ock i vissa hänseenden öfverträffas af några andra engelska katedraler, såsom ett helt betraktad är den mest anslående och imponerande kyrkobyggnad i England. På dess plats låg först en träkyrka, som på konung Edvins tid (600-talet), 
page_number=59, index= - Ynglingaätten ... 
efterträddes af en stenkyrka. Denna förstördes och ombyggdes flere gånger, men dess krypta och tvärskepp ingå i den nuv. byggnaden. Denna har formen af ett latinskt kors och består af långskepp med sidoskepp, tvärskepp, kor med omgång, ett centraltorn och tvänne torn i v. Yttre längden är 159,8 m., bredden öfver tvärskeppet 76 m.; det centrala tornet är 65 och de båda vestra tornen 61,5 m. höga. Grundstenen lades i slutet af 1200-talet; långskeppet var färdigt 1345, och vestfasaden, ett af de vackraste partierna af byggnaden, fullbordades 1402. Den består af ett midtparti och tvänne sidopartier, motsvarande kyrkans tre skepp, och anses såväl till kompositionen som till sina detaljer vara det mest fulländade någon engelsk katedral kan uppvisa. Koret, som fullbordades omkr. år 1400, har ett af de största fönster man känner, 22,8 m. högt och 9,75 m. bredt, fördeladt i närmare 200 fält, med glasmålningar framställande bibliska ämnen. Eldsvådor 1829 och 1840 förstörde inre delar af kyrkan, men dessa hafva återstälts genom en fullständig restauration under de senare årtiondena. Bredvid katedralen och förenad med denna genom en gång ligger kapitelhuset, från 14:de årh., en regelbunden åttahörning af 19,2 m. genomskärning och 20,7 m. höjd, med vackra glasmålningar. Märkligaste byggnaden efter katedralen äro ruinerna af benediktinklostret S:t Mary, under medeltiden en af de mäktigaste klosteranstalter i England (dess abbot hade biskops rang och säte i parlamentet). Hospitiet, en egendomlig träbyggnad, är nu fornsaksmuseum och innehåller en vacker samling romerska, i trakten funna antiqviteter. Till de förnämsta verldsliga byggnaderna höra Guild hall (från 1446), mansion house (lordmayorns ämbetsbostad, byggd 1725) samt teatern. Bland undervisnings- och bildningsanstalter må nämnas: S:t Peter's school (stiftad 1557), ärkebiskop Holgates free school (från Henrik VIII:s tid), Blue coat school för gossar (1705) och Grey coat för flickor, båda uppehållna hufvudsakligen genom årliga subskriptioner, stadens och stiftets latinskola, grefskapets blindinstitut, tillegnadt minnet af Wilberforce, Yorkshire Philosophical society's antiqvitets- och naturalhistoriska museum jämte teater, bibliotek och läsrum, ett offentligt bibliotek (omkr. 20,000 bd), York institute of science and literature (stiftadt 1827), stadens konst- och industriskola samt en af staten upprättad teknisk skola. Antalet välgörenhetsanstalter är mycket stort. — Stadens kommersiella betydelse är nu ringa, och äfven dess industri — om hvilken äldre författare skrifvit i lofprisande ordalag — är föga omfattande för en nutida engelsk stad: tillverkning af handskar, kammar, glas, gjutgods, jernvägsvagnar, öl, läder m. m. Stadsstyrelsen består af en lord mayor (titeln gifven 1389), 12 »aldermen» och 36 »councillors» (rådmän). 
Före romarnas invasion var Y. (<i>Caer Ebroc</i>) en af de förnämsta städer, som tillhörde briganterna, den talrikaste och mäktigaste af de britiska stammarna. Under namnet <i>Eboracum</i> valdes det af Agricola år 79 till romersk station och blef slutligen det romerska väldets i Britannien militära hufvudstad och medelpunkt. Kejsar Hadrianus valde det till residens 120. Kejsar Severus dog der 211, och hans lik blef sannolikt brändt på den s. k. Severuskullen något s. om staden. Constantius Chlorus dog i Y. 306, och hans son Konstantin utropades der till kejsare. Föga är kändt om staden under ett årh. efter romarnas aftåg (409), men den hade sannolikt att lida mycket under striderna mellan briterna och pikterna, mot hvilkas infall den skulle utgöra ett försvar. I början af 7:de årh. blef staden, då kallad <i>Eoforwic</i> (nordmännens <i>Jorvik</i>), Northumbrias hufvudstad och 627 ärkebiskopssäte. Kyrkoprovinsen York omfattade till slutet af 15:de årh. en stor del af Skotland, men nu endast de 9 nordligaste stiften i England: Durham, Ripon, Chester, Carlisle, Manchester, Liverpool, Newcastle, Wakefield samt Sodor and Man. Från ärkebiskop Egberts tid (732–766) blef Y. ryktbart för sin lärdomsskola, hvilken under Alkuins ledning blef en af de anseddaste i Europa. Intaget af danskarna 867, var Y. en af deras förnämsta städer, säte för den danske jarlen, och skall år 990 hafva haft omkr. 30,000 innev. Efter Edvard Bekännarens död (1066) intogs Y. af Harald Hårdråde, hvilken dock kort derefter blef slagen och dödad vid Stamford Bridge. Vilhelm Eröfraren intog Y. 1068, men förlorade det snart, och hela den 3,000 man starka besättning han der inlagt nedhöggs. Sedan han efter en sex månaders belägring återtagit staden, tog han en gruflig hämd genom att ödelägga hela landet mellan Y. och Durham. Efter undertryckandet af det uppror, som utbrutit med anledning af klostrens upphäfvande, och som är kändt under namnet »Pilgrimage of Grace», upprättade Henrik VIII en öfverdomstol i Y. (»Council of the North»). 1644 belägrades staden af parlamentstrupper och skottar, åt hvilka den, sedan en kunglig undsättningshär d. 2 Juli blifvit slagen af Fairfax vid Marston Moor, gaf sig d. 16 s. m. 
<b>York,</b> hertig af, Eng. <i>Duke of York</i> [djuk av jåk l. jårk], titel, som engelska konungar förlänat medlemmar af konungahuset, särskildt konungens andre son. Edvard III gaf denna titel åt sin fjerde (rättare femte) son, Edmund (d. 1402), och inom hans ätt bars den af hans son, Edvard (1406–15), dennes sonson Richard (1415–60), dennes son Edvard (1460–61; sedermera konung Edvard IV) och dennes andre son, Richard (1474–83). Henrik VIII och Karl I buro (resp. 1494–1502 och 1605–12) såsom prinsar titel efter Y. till äldre broderns död; Jakob II, Karl I:s yngre son, bar den (1643–85) ända till sin tronbestigning. Hans son, »Jakob III», förlänade under sin landsflykt titeln åt sin andre son, Henrik Benedikt, vanligen kallad <i>kardinalen af York.</i> Denne föddes i Rom 1725, blef 1747 kardinaldiakon, 1758 ärkebiskop (in partibus) af Korint, 1761 suburbikarbiskop af Frascati samt 1802 kardinaldekan och biskop af Ostia. Efter sin äldre broder pretendenten Karl (III) Edvards död (1788) antog han såsom arfving till 
page_number=60, index= - York ... 
dennes tronanspråk titeln »konung Henrik IX», men uppbar likväl sedan 1799 af Georg III i England en årlig pension af 4,000 pd st. 1802 testamenterade han sina »rättigheter» åt huset Savojen (som på mödernet härstammar från Karl I af England) och afled i Frascati d. 13 Juli 1807, den siste mansättlingen af det kungliga huset Stuart. — Georg I:s broder Ernst August bar 1716–28 titeln hertig af Y.; likaså Edvard August, andre son af prins Fredrik af Wales och yngre broder till konung Georg III, 1760–67; vidare konung Georg III:s andre son, Fredrik, född d. 16 Aug. 1763, som 1784 erhöll titeln. Han fick 1793 befälet öfver den engelsk-hannoverska kåren i Nederländerna, blef af fransmännen slagen vid Hondschoote (Sept. 1793) och Tourcoing (Maj 1794), retirerade bakom Maas och Waal och återvände till England, der han 1795 utnämndes till fältmarskalk och högste befälhafvare öfver krigsmakten till lands. Såsom befälhafvare öfver 1799 års expedition till Holland blef han slagen vid Bergen och kunde endast genom den förödmjukande kapitulationen vid Alkmaar (Okt. 1799) rädda spillrorna af sin här. 1809 anklagades han i underhuset för vissa oregelbundenheter inom armén (efter angifvelser, som hans mätress, miss Clarke, med hvilken han råkat i oenighet, gjort underhusledamoten öfverste Wardle). Han frikändes visserligen, men tvangs af allmänna opinionen att afsäga sig kommandot öfver hären. Hans broder prinsen-regenten återgaf honom det 1811. Han vidtog då så förträffliga anordningar för armén, att underhuset 1814 högtidligt betygade honom sin tacksamhet. Efter sin brorsdotter prinsessan Charlottas död (1817) var hertigen af Y. presumtiv tronarfving och åtnjöt stor popularitet hos hög-tories, hvartill hans skarpa uppträdande emot förslaget om katolikernas emancipation ej litet bidrog. Död, barnlös, d. 5 Jan. 1827. Han var 1764–1802 furstbiskop af Osnabrück. — Sedan d. 24 Maj 1892 bäres titeln hertig af Y. af prins Georg (Fredrik Ernst Albert), född d. 3 Juni 1865, andre son af prins Albert Edvard af Wales och Alexandra af Danmark, efter sin äldre broder hertig Alberts af Clarence och Avondale död (d. 14 Jan. 1892) näst sin fader den närmast arfsberättigade prins till Storbritanniens och Irlands tron. Hertigen af Y., som är kommendör i engelska flottan, förmäldes d. 6 Juli 1893 med prinsessan Viktoria Maria (May) af Teck (född d. 26 Maj 1867), dotter af hertig Frans af Teck och Maria Adelaide af Storbritannien samt förut trolofvad med hertigens af Y. äldre broder. 
<b>York,</b> kardinalen af. Se föreg. art. 
<b>Yorkshire-rasen</b> [-sjir]. Se Korthornsboskap. 
<b>Yorkska huset,</b> en fordom regerande gren af kungliga huset Plantagenet i England, härstammade från konung Edvard III:s fjerde (rättare femte) son, hertig Edmund af York (d. 1402), hvilkens sonsons son Richard (se denne), hertig af York, 1455 började den kamp om tronen med det då regerande huset Lancaster, som är känd under namnet »Rosornas krig» (se vidare England, sp. 548–549), och som för en tid (1461–85) skaffade hans ätt kronan. Konungar af huset York voro Richards äldste son, Edvard IV (1461–83), och dennes son, Edvard V (1483), samt Richards tredje son, Richard III (1483–85). Genom sitt gifte med Edvard IV:s dotter, Elisabet, som efter sina bröders död hade närmaste rätten till kronan, betryggade Henrik VII Tudor sin tron. Ättegrenens vapenmärke var en hvit ros; deraf uttrycket »Hvita rosen» såsom benämning på densamma och dess parti. — Hertig Richards af York andre son, hertig Georg af Clarence (se d. o.), hade en son, Edvard, earl of Warwick, »konungamakaren Warwicks» dotterson, hvilken konung Henrik VII efter segern vid Bosworth (1485) lät insätta i Tower och 1499 afrätta. Med honom utgick huset York på svärdssidan. Hans syster Margareta förmäldes med Henrik VII:s vän Sir Richard Pole, upphöjdes till grefvinna af Salisbury och blef moder till bl. a. Henry Pole (sedermera lord Montague) och den ryktbare kardinal Reginald Pole (se denne), hvars vägran att tjena Henrik VIII i hans skilsmässepolitik och opposition mot hans kyrkopolitik bragte både Henry (1539) och modern (1541), den sista York, på sjavotten. Hertig Richard af York hade två döttrar: Anna, från hvilken hertigarna af Sutherland härstamma, och Elisabet, som i sitt gifte med John de la Pole, hertig af Suffolk, blef moder till fem söner och fyra döttrar. Den äldste af sönerna, John, earl of Lincoln, som Richard III utsett till sin efterträdare, stupade 1487 vid Stoke såsom deltagare i det yorkska restaurationsförsök, som företogs af Lambert Simnel, hvilken utgifvit sig för den ofvannämnde earlen of Warwick och i Dublin låtit kröna sig till konung. (Om en annan föregifven York-ättling se Warbeck.) 
<b>Yorktown</b> [jåk- l. jårktaun], by och hamn i nord-amerikanska staten Virginia, på högra stranden af Yorkfloden, ej långt från dess mynning i Chesapeak-viken. Under befrielsekriget blef den af lord Cornwallis d. 1 Aug. 1781 besatta platsen i Sept. angripen af den amerikansk-franska armén på 16,000 man under Washington, Lafayette och Rochambeau samt en fransk flotta under de Grasse, och engelsmännen måste efter en regelmässig belägring kapitulera d. 19 Okt. 1781, hvarvid 7,247 man fälttrupper, 840 matroser, 106 kanoner och stora förråd föllo i segrarnas händer. Denna de amerikanska vapnens framgång, som inträffade nästan på årsdagen af Burgoynes kapitulation vid Saratoga 4 år förut, gjorde faktiskt slut på kriget i Amerika. Underrättelsen om engelsmännens olycka väckte en ofantlig uppståndelse i London, ökade den fredsvänliga oppositionen inom parlamentet och medförde ministèren Norths fall. — I inbördeskriget belägrade unionstrupperna under general Mc Clellan platsen från d. 5 April till d. 4 Maj 1862, hvarefter de konfedererade tvungos att draga sig tillbaka till Richmond. 
<b>York von Wartenburg,</b> Hans David Ludwig, grefve, preussisk fältmarskalk, född i Potsdam 1759, inträdde 1772 såsom junker vid ett 
page_number=61, index= - York ... 
infanteriregemente, men afskedades 1779 för någon förseelse. Såsom kapten vid ett i holländsk tjenst stående schweizareregemente deltog Y. 1783–84 i kriget i Ostindien, blef åter upptagen i preussisk tjenst 1787 vid en ny-uppsatt fysilierbataljon, utmärkte sig under krigen i Polen och inlade stora förtjenster om det lätta infanteriets utbildning i spridd ordning. Vid krigsutbrottet 1806 förde Y. fältjägareregementet till fots och ledde hertigens af Weimar kårs eftertrupp, hvars öfvergång öfver Elbe han möjliggjorde genom striden vid Altenzaun d. 26 Okt., hvarefter han öfvertog befälet öfver Blüchers arriergarde och d. 6 Nov. vid Lybeck svårt sårad råkade i fransk fångenskap. Utvexlad 1807, utnämndes han s. å. till generalmajor. Vid arméns ombildning fick Y. först befälet öfver den vestpreussiska brigaden, derefter inspektion öfver samtliga jägare, fysilierer och husarer samt blef 1811 generalguvernör i Ost- och West-Preussen. 1812 stod han såsom närmaste man under general Grawert vid den preussiska afdelning, som tillhörde franske marskalken Macdonalds kår och opererade mot ryssarna under Wittgenstein. Efter Grawerts afgång öfvertog Y. befälet och afslöt med ryske generalen Diebitsch den kända konventionen i Taurogen d. 30 Dec. 1812, hvarigenom han på eget bevåg afföll från fransmännen och »i sjelfva verket bröt väg för det stora befrielseverket». Han organiserade nu stridskrafterna i Ost- och West-Preussen samt deltog i alla striderna under vårfälttåget 1813. Efter stilleståndet ingick han med sin armékår i schlesiska armén under Blücher, uppbar största arbetet i slaget vid Katzbach (d. 26 Aug. 1813) och vid öfvergången af Elbe, vid Wartenburg (d. 3 Okt. s. å.) samt följde Blücher under hela fälttåget 1814. S. å. upphöjdes Y. uti grefligt stånd med tillägget »von Wartenburg» och fick en stor dotation (Klein-Öls i Schlesien). I förtreten öfver att 1815 hafva blifvit lemnad med sin kår i reserv tog Y. afsked. Han utnämndes 1821 till fältmarskalk och dog 1830. Hans staty (af Rauch) aftäcktes 1855 i Berlin. Y. hade en klar blick, ådagalade stor tapperhet och tänkte väl för sitt folk, men hade svårt att komma öfverens med förmän. Jfr Droysen: »Das leben des feldmarschalls Y. v. W.» (8:de uppl. 1877). — En Y:s sonson, Maximilian Hans Ludwig David Y. v. W. (f. 1850), major vid preussiska generalstaben, är författare till det förträffliga verket <i>Napoleon als feldherr</i> (2 bd, 1885–86; »Napoleon som härförare», 1889–92). C. O. N. 
<b>Yoruba.</b> Se Joruba. 
<b>Yosemite-dalen</b> [josä'miti-; namnet är af indianskt ursprung och betyder »den store grislybjörnen»], en för sin vildt romantiska skönhet berömd dal i grefskapet Mariposa i nord-amerikanska staten Kalifornien, på vestra sidan af Sierra Nevada. Dalen, genom hvilken Merced river (Barmhertighetens flod, ett tillflöde till San Joaquin) flyter, är nästan jämn, endast omkr. 10 km. lång och 0,8–3,2 km. bred, men inom detta lilla område finnas några af de präktigaste naturscenerier i verlden. Dalen är innesluten af nästan tvärbranta granitväggar, som i sällsamma former uppstiga till mer än 1,000 m. höjd, och på flere ställen störta sig öfver dessa väggar, företrädesvis om våren, strömmar, som bilda kaskader af oförliknelig skönhet. Dertill kommer, att dalen under sommaren är en enda blomstermatta och att bergen öfverallt, der någon växtlighet är möjlig, bära den vackraste grönska, höga furor och väldiga ekar. Bland klipporna, hvilka bära särskilda namn, må nämnas El Capitan (1,006 m.), Cathedral rock (811 m.), Three brothers (1,168 m.) och Sentinel rock, ett berg af 928 m. höjd, som slutar med en obelisk-lik topp. Af de många vattenfallen äro följande de förnämsta: Bridal veil fall (Brudslöjefallet), bildadt af en »creek» med samma namn, hvilken öfver Cathedral rock störtar sig utför en höjd af 274 m., hvarunder fallet upplöses i ett hvitt skum, och Yosemitefallet (tillsammans 810 m. i tre afsatser), som bildas af Yosemitecreek, och med hvilket, åtminstone enligt amerikanernas mening, intet annat fall i verlden kan täfla i höjd och romantisk skönhet. Det är dock endast på våren och försommaren dalen och särskildt fallen förtjena att ses, ty på eftersommaren äro fallen merendels försvunna. Vid dalens nedre ände ligger den lilla vackra Mirror lake (en utvidgning af Teneya fork), hvars klara vatten återspeglar omgifningen och särskildt de öfverhängande klippmassorna. Dalen upptäcktes 1851 under en expedition mot indianerna i trakten och började snart uppsökas af turister, ehuru dess från beqväma kommunikationer aflägsna läge hindrar den från att bli synnerligen mycket besökt. Jämte Mariposa-lunden skänktes den 1864 af kongressen till Kalifornien med vilkor att den icke skulle få afyttras, utan bevaras som offentlig park åt folket. 
<b>Young</b> [jöng], en af Balleny-öarna (sed. o.) 
<b>Young</b> [jöng], Edward, engelsk skald, f. 1681 (eller 1684), i Upham i grefskapet Hampshire, fick sin lärda uppfostran vid Winchester school och vid Oxfords universitet, hvarest han 1708 erhöll ett fellowship och 1714 blef jur. doktor. Full af ärelystnad, sökte han ställa sig in hos ledande statsmän genom lågt smicker; men då verldsliga befordringar uteblefvo. ingick han 1727 på den presterliga banan och utnämndes till hofkaplan hos Georg II samt 1730 till kyrkoherde i Welwyn (grefskapet Hertford). Han dog derst. d. 12 April 1765. Oafsedt sitt ända in i ålderdomen bedrifna lycksökeri synes Y. hafva varit en god och redlig man. — Inom vitterheten debuterade Y. med dikterna <i>The last day</i> (1713) och <i>The force of religion, or vanquish'd love</i> (1714), bägge kännetecknande för blandningen af religiositet och verldslighet i hans skaplynne. Såsom sällskapsman eftersökt för sin qvickhet och flödande konversationsgåfva, var han i ensamheten fallen för svårmodiga betraktelser, som han klädde i en form af upphöjd poetisk vältalighet. Så skref han en rimmad parafras af Ijobs bok. Hans tre tragedier, bland hvilka <i>The revenge</i> (1719) ännu någon gång spelas, tillhöra de bättre engelska under 1700-talet. Y:s 1725—28 utgifna följd satirer (samlade 
page_number=62, index= - York ... 
under titeln <i>Love of fame, the universal passion</i>) vardt hans första större framgång. De äro liffulla och ofta slående qvicka, men kunna icke mäta sig med Popes satirer hvad formens behag och klarhet beträffar. En verklig hedersplats på den dåtida parnassen eröfrade Y. genom sitt didaktiska skaldeverk <i>The complaint, or Night-thoughts</i> (9 sånger, 1742–46; många uppl.), i hvars affattande han sökte tröst, sedan hans närmaste på kort tid blifvit bortryckta af döden. På högtidlig blankvers utgöt han sig der i patetiskt svårmodiga betraktelser öfver lifvet, döden och evigheten, det jordiskas intighet inför odödlighetsutsigterna och stjernrymdens majestät, det förkastliga i synd och otro o. s. v. I detta diktverk finnes storhet, men det är ojämnt: brist på djup gör sig ofta förnimbar; bilderna äro emellanåt smaklösa, och Y:s obetvingliga lust för epigrammatisk tillspetsning och antiteser skadar tonens värdighet, hvarjämte han blir litet tillgjord med det idkeliga ordandet om sin sorg. Dessa »natt-tankar» blefvo liksom Ossians sånger en af de källor, ur hvilka det gråtmilda känslofråsseri, som grep omkring sig i Europa under senare delen af 1700-talet, hemtade sin hufvudsakliga näring. I Frankrike ernådde verket ännu större popularitet än i England; Letourneurs öfversättning (1769) upplefde omkr. 50 uppl. Svenska öfvers. äro »Sömnlösa nätter» (d. 1, 1770), »Nätter» (på prosa, 2 dlr, 1787–90; 3:dje uppl. 1798–99) och »Natt-tankar» (1850; de 4 första sångerna, öfvers. på vers af L. M. Enberg). Y:s prosasatir <i>The centaur not fabulous</i> var riktad mot lättsinne och otro. Märkligt är hans 1759 utg. bref <i>On original composition,</i> i hvilket han utdömer den lärda diktningen och uppställer den nya tidens lösen: att skalden skall dikta fritt utur sitt eget inre. Y. redigerade sjelf sina <i>Works,</i> i 4 bd, 1762. En god uppl. af dem är Dorans (<i>Complete works,</i> 2 bd, 1854, med biografi). 
<b>Young</b> [jöng], Arthur, engelsk agronom och skriftställare, f. 1741 i grefskapet Suffolk, egnade sig åt landtbruk och företog färder genom hela England för att göra iakttagelser öfver landthushållningen samt delgaf dessa i lifligt skrifna böcker, som utgåfvos 1768–70 och öfversattes till flere språk. Hans <i>Farmer's letters to the people of England</i> (1768) och <i>Farmer's calendar</i> (1771, många uppl.) bidrogo icke mindre till spridande af insigter i ämnet. I <i>Tour in Ireland</i> (1780) skildrade han tillståndet på Irland från mer än en synpunkt, och 1787–89 färdades han genom Frankrike, mestadels på hästryggen, samt bedömde skarpsynt såväl åkerbrukets läge som de politiska och sociala tillstånden derstädes vid tiden för revolutionens utbrott (<i>Travels in France,</i> 2 bd, 1792). Y. utgaf från 1784 »Annals of agriculture» (45 bd). Han vardt 1789 sekreterare i den då bildade åkerbrukskommissionen. Död 1820. Hans landtbruksskrifter öfversattes 1801 (i 20 bd) till franska, på Direktoriets föranstaltande. 
<b>Young</b> [jöng], Thomas, engelsk läkare, född d. 13 Juni 1773 i Milverton, Somersetshire, förvärfvade sig redan såsom gosse vidsträckta språkliga och matematiska kunskaper och egnade sig sedan åt medicinens studium. Vid 20 års ålder inlemnade han till Royal society i London en afhandling, <i>Observations on vision,</i> som trycktes i »Philosophical transactions», hvarefter Y. 1794 invaldes till ledamot af nämnda samfund. Sedan han utgifvit en disputation <i>De corporis humani viribus conservatricibus,</i> promoverades han 1796 till med. doktor i Göttingen. Han praktiserade derefter såsom läkare i London, ehuru han aldrig lär hafva haft någon stor praktik. Y. blef 1801 professor i fysik vid Royal institution och 1802 Royal society's foreign secretary samt var från 1811 derjämte läkare vid S:t Georges hospital. 1818 utnämndes han till sekreterare vid Board of longitude, hvarefter han nästan helt och hållet öfvergaf den medicinska praktiken. — Inom vidt åtskilda områden af det menskliga vetandet har Y. utfört storartade arbeten. Hans afhandling <i>On the mechanisme of the eye</i> (i »Philosophical transactions», 1801) är, såsom Helmholtz säger, ett verk af beundransvärdt skarpsinne och uppfinningsförmåga, som fullkomligt var egnadt att redan på den tiden afgöra striden om ögats ackommodation, men genom sin kortfattade framställning ofta är svårt att förstå och dessutom förutsätter en fullständig kunskap i den matematiska optiken. Hans i <i>Lectures on natural philosophy</i> (1807) framlagda färgteori, enligt hvilken alla färgförnimmelser förklaras under antagande af tre slag af nervtrådar, sådana som framkalla förnimmelse af rödt, af grönt och af blått, har, långt senare upptagen af Helmholtz och Maxwell, inom den fysiologiska optiken varit af fundamental betydelse och är det ännu i denna stund. Hans undersökningar om ljusets interferens (se d. o.), offentliggjorda i »Philosophical transactions» 1802, framstå som det afgörande beviset för riktigheten af undulationsteorien för ljuset. Derjämte utgaf han en stor mängd arbeten inom andra delar af fysiologien och fysiken, inom astronomien och teknologien samt inom de sköna konsternas teori, ja han gjorde t. o. m. ett betydande inlägg i tolkningen af de egyptiska hierogiyferna (1814). Hans sista arbete, med hvilket han ännu på dödsbädden sysselsatte sig, var ett koptiskt lexikon, som då låg under pressen och utgafs efter hans frånfälle. Af sina samtida icke mindre högt skattad som menniska än som lärd, dog Y. d. 10 Maj 1829. »Y. var en af de skarpsinnigaste män, som någonsin lefvat, men hade olyckan att i afseende å skarpsinne vara sina samtida vida öfverlägsen. De betraktade honom med förvåning, men kunde icke öfverallt följa honom i hans kombinationers djerfva flygt, och sålunda begrofs och glömdes en mängd af hans vigtigaste tankar i Royal society's stora folianter, tills ett senare slägte i långsamt framåtskridande på nytt gjorde hans upptäckter och öfvertygade sig om hans slutsatsers riktighet och beviskraft» (Helmholtz). Jfr Färgblindhet, Färglära och Optik. Se »Skrifter af F. Arago» (öfvers. 1854). R. T–dt. 
<b>Young</b> [jöng], Brigham, mormon-president, född i Whittingham, Vermont, Nord-Amerika, 
page_number=63, index= - York ... 
d. 1 Juni 1801, son af en landtbrukare, sysselsatte sig med målare- och glasmästareyrket, tills han 1832 anslöt sig till mormonerna i Kirtland. Genom klokhet och energi vann han snart inflytande, så att han redan s. å. blef »äldste», 1835 »apostel» samt 1841 — till följd af en uppenbarelse till Joseph Smith — president för de 12 kringresande »apostlarna». Efter Smiths död, 1844, tillföll sektens ledning de 12 apostlarna med Y. som deras president, och på en allmän konferens d. 24 Dec. 1847 i Council Bluffs, Iowa, blefvo Y. och hans bägge rådgifvare. H. E. Kemball och Willard Richards, offentligen erkända som »presidentskap för Jesu Kristi kyrkas sista dagars helige». Y., som tämligen enväldigt styrde mormonsamfundet, hvilket under hans ledning sedan Juli 1847 börjat bosätta sig i Saltsjödalen, Utah, der han i Salt Lake city 1853 lade grunden till ett präktigt tempel (invigdt 1893), råkade snart i stridigheter såväl med sina egna anhängare som med Förenta staternas kongress, hvars guvernör öfver territoriet Utah han var 1851–54. Sistn. år blef han afsatt från denna befattning, och en annan guvernör insattes, som dock snart tog afsked och dervid sjelf rekommenderade Y. till återfående af guvernörskapet, hvilket han sedan bibehöll till 1858 (jfr Mormoner, sp. 360). Af hans anhängare samlade sig några redan 1853 omkring Joseph Smith, som var son till sektens stiftare, och kallade sig »Josefiter» eller »Kirtlandmormoner» efter det första, af stiftaren i Kirtland uppbyggda templet. De benämnas också »gammalmormoner», enär de strängt fasthålla vid stiftarens åskådning och inrättningar samt förkasta månggiftet. 1873 vunno de rättsligt erkännande som »den reorganiserade Jesu Kristi kyrkas sista dagars helige» och kunde 1883 hålla en synod, besökt af 200 deputerade. Äfven »godbeiterna», så kallade efter sin ledare, Godbe, som för olydnad blifvit af Y. utesluten ur samfundet, förfäktade i likhet med »josefiterna» den ursprungliga mormonismens uppfattning. De fleste mormonerna förblefvo likväl anhängare till Y. och hans lära om månggiftet. Y. afled i Salt Lake city d. 29 Aug. 1877, efterlemnande en betydande förmögenhet, en stor mängd barn samt 12 hustrur förutom de många, hvilka voro »beseglade» vid honom som hans andliga hustrur. K. H. 
<b>Young</b> [jöng], James, engelsk (skotsk) kemist, f. i Glasgow 1811, d. 1883, var i flere år assistent hos kemisten Graham, äfven sedan denne blifvit professor vid University college i London, samt derefter föreståndare för Messrs Muspratts kemiska fabriker i Newton och vid Messrs Tennants i Manchester, hvarigenom han erhöll en rik praktisk erfarenhet. Omkr. 1847 upptäcktes en petroleumkälla i en kolgrufva i Derbyshire. Y. underkastade källan en lång och omsorgsfull undersökning och uppfann metoder att göra dess innehåll användbart som lysolja och som smörjämne för maskiner. Men då förrådet var ringa och snart uttömdt, kom han på idén att med konst frambringa olja af stenkol. Han tog patent på metoden, och fabriker anlades vid Bathgate mellan Edinburgh och Glasgow och vid Addiewell i närheten, der de ännu drifvas. Genom hans raffineringsmetod reducerades priset på lysolja till en tiondedel af priset på ljus. Han uppvisade värdet af petroleum och stenkolsolja, hvilket ledde till den enorma utvecklingen af petroleumindustrien. Äfven tillverkningen af paraffin och dess begagnande till ljus och oljor äro nära knutna till hans namn. Man har ännu ett skäl att bevara hans namn i minnet: han var nämligen intim vän till Livingstone, och då man trodde, att denne var försvunnen, sände Y. på egen bekostnad en expedition till Afrika för att uppsöka honom, hvilken expedition återkallades vid underrättelsen om den berömde resandens död. 
<b>Young</b> [jung], Eduard, tysk målare, f. i Prag 1823, kom redan i barnaåren till Linz vid Donau, gjorde der sina första studier i konst och kom sedan till Köpenhamn, der han blef konung Fredrik VII:s lärare i teckning och professor. Han flyttade derifrån till München 1864, ingick i Pilotys skola och egnade sig med mycken framgång åt genremålning, hufvudsakligast skildring af lifvet bland alpfolket. Han berömmes för sund uppfattning, stor naturlighet och humor. De mest bekanta af hans verk äro <i>Skyttekonungen, Prisoxen</i> och <i>Hemfärd från ett landtbruksmöte.</i> 
<b>Young</b> [jöng], Sir Allen, engelsk polarfarare, tjenade på handelsfartyg och utmärkte sig vid Balaklava under Krimkriget samt deltog 1857–60 i Mc Clintocks polarfärd, som löste problemet rörande Franklins och hans följeslagares öde. 1875 gjorde han, hufvudsakligen på egen bekostnad, med sin jakt »Pandora» ett djerft, men misslyckadt försök att fullborda nordvestpassagen och kasta ljus öfver franklinska expeditionens sista öden genom att söka minnen af densamma på King Williams land. 1876 ämnade han upprepa försöket, men beordrades af amiralitetet att söka nå den året förut af amiralitetet utsända expeditionens depot vid Smiths sund, lyckades fullgöra uppdraget och erhöll till belöning riddarevärdighet (1877). Hans reseberättelse <i>Two voyages of the Pandora in 1875 and 1876</i> utkom 1879. 
<b>Young</b> [jöng], Edward, engelsk Afrikaresande, f. 1831, var marinofficer och for 1862–63 med Livingstone på Sambesi och dess biflod Sjire. I Dec. 1875 kringseglade han hela Njassasjön, anlade vid dess södra ände stationen Living-stonia och upptäckte Livingstonebergen på dess nordöstra strand. 1877 återvände han tillbaka till England. Han skref <i>Nyassa, aduentures in Central-Africa</i> (1877). 
<b>Young</b> [jöng], Charles Augustus, nord-amerikansk astronom och spektralanalytiker, f. 1834 i Hannover, New Hampshire, var 1865–77 professor i naturlära och astronomi vid Dartmouth college och det dermed förenade observatoriet i sin födelseort och är sedan 1878 astron. professor vid Princeton college (New Jersey). Vid observation å den totala solförmörkelsen d. 7 Aug. 1869 upptäckte Y. den enstaka gröna linien i koronans spektrum (se Solen, sp. 50). Han deltog 1870 i en expedition till Jeres i Spanien för att observera en 
page_number=64, index= - York ... 
solförmörkelse och i en annan till Peking 1874 med anledning af Venus-passagen. Han har gjort värdefulla iakttagelser äfven å solfläckarna och solens kromosfer (jfr Solen, sp. 47 och 50) samt på experimentel väg bekräftat Dopplers teori att ett ljusspektrums linier måste förskjutas lindrigt i ena eller andra riktningen, alltefter som ljuskällan är försatt i rörelse till eller från jorden (se Spektralanalysen, sp. 212). Han har konstruerat ett avtomatiskt spektroskop, som fått mycken användning. Y. var 1883 president i American association for the advancement of science. Han har författat <i>The sun</i> (1882), <i>A textbook of general astronomy</i> (1888), en mängd lärda afhandlingar m. m. 
<b>Young</b> [jöng], James Harvey, amerikansk målare, f. 1835 i Salem (Massachusetts), utbildade sig i Boston hos porträttmålaren John Pope och började redan vid 14 år måla porträtt på egen hand. Sedan han derefter en tid bortåt arbetat i en affär hos en köpman, uppträdde han 1858 i Boston såsom verklig porträttmålare, fann stöd hos den förnäma verlden och målade en mängd betydande personer i Förenta staterna. 
<b>Young-Helmholtz'ska teorien.</b> Se Färglära. 
<b>Youngstown</b> [jö'ngstaun l. jö'ngstön], stad i nord-amerikanska staten Ohio, vid Ohios biflod Mahoning. 15,435 innev. (1880). Staden har hufvudsakligen jernindustri: flere masugnar och valsverk samt gjuterier och maskinverkstäder, der landtbruksredskap och maskiner, kaminer, jernvägsskenor m. m. tillverkas. 
<b>Yperen</b> [e'jperen], Fr. <i>Ypres,</i> stad i belgiska prov. Vest-Flandern, vid den kanaliserade Yperlee, en biflod till Yser. Staden har nu omkr. 16,000 innev., men skall i 14:de årh. hafva haft 200,000 och var under medeltiden ryktbar för sina linne- och yllemanufakturer. Ett minne från denna tid är den ståtliga, i rik gotisk stil byggda klädeshallen (1201–1342), med 140 m. lång fasad, det ansenligaste af Belgiens äldre borgerliga byggnadsverk, icke så egendomlig som hallen i Brügge, men af lättare och ädlare stil. Sedan byggnaden blifvit öfverflödig för sin ursprungliga bestämmelse, begagnas den nu som rådhus. Sedan 1860, då den restaurerades, har den på sin fasad återfått sin ursprungliga bildprydnad, 44 statyer af 31 grefvar af Flandern och deras gemåler, hvarjämte väggarna i det inre prydts med freskomålningar. I katedralen S:t Martin (från 15:de årh.), till det yttre i renaste gotik, ligger Jansenius, biskop af Y., den bekante sektstiftaren, begrafven. Staden idkar nu företrädesvis tillverkning af spetsar samt linne- och bomullsväfnader. Den ligger i en mycket bördig, torrlagd trakt, som fordom var så osund, att man i hela Flandern om en person med sjukligt utseende sade, att han såg ut som »döden från Yperen». Fästningsverken slopades 1781, återställdes 1815, men hafva nu åter raserats. 
<b>Ypperligt frälse</b> och yppersta frälse. Se Frälse, sp. 454. 
<b>Ypsilantis</b> (Ipsilanti), en bland de grekiska adelsfamiljer i Konstantinopel, som kallades fanarioter (se d. o.). De ryktbaraste bland familjens medlemmar äro: 1. Alexandros Y. d. ä., hospodar (furste) af Valakiet, f. 1725, inträdde, såsom ofta de förnämste fanarioterna, i storherrns tjenst såsom dragoman (tolk) och fick den för de grekiske dragomanerna ej ovanliga befordran till hospodar i Valakiet 1774, hvilket ämbete han förvaltade till 1782 och återfick 1790. I det då pågående kriget mellan Ryssland och Österrike å ena sidan och Turkiet å den andra tillfångatogs Y. med eller mot sin vilja. Freden i Jassy 1792 befriade honom. Y. lefde sedan i Konstantinopel, sysselsatt med planer, som väckte Portens misstankar. Invecklad i sin sons företag, blef han 1805 marterad och afrättad. — 2. Konstantinos Y., den föregåendes son, hospodar, född omkr. 1760, hade samtidigt med faderns tillf ångatagande uppgjort en plan att med 8,000 man befria Grekland. Hans afsigt förråddes, och Y. gick i landsflykt, till Wien. Fadern, som då stod högt i gunst, utverkade hans benådning. Y. utnämndes till dragoman samt till hospodar 1799 i Moldau, 1802 i Valakiet. Han knöt hemliga förbindelser med Ryssland och blef 1805 afsatt. Väl mottagen i Petersburg, återvände han 1806 till Bukarest i spetsen för 20,000 man ryska trupper, bildade en grekisk frikår och förenade planer för Hellas' befrielse. Freden i Tilsit (1807) omöjliggjorde företaget, och Y. begaf sig till Ryssland, der han dog, i Kiev, 1816. — 3. Alexandros Y. d. y., filhellen, frihetshjelte, den föregåendes son, f. 1792 (enligt andra 1783), gick jämte fadern 1805 i landsflykt till Petersburg, inträdde 1809 i det kejserliga hästgardet och utmärkte sig i fälttågen, 1812 och 1813. Vid Dresden förlorade han högra handen. Redan 1814 utnämndes Y. till öfverste och kejserlig adjutant. Han stod högt i gunst hos Alexander I samt blef 1817 generalmajor och chef för en husarbrigad. Hetärian (se d. o.), som vid denna tid ansåg sina planer till grekernas befrielse mogna, erbjöd ledningen först åt Kapodistrias, men sedermera, då han vägrade, åt Y. (Febr. 1820). Tidpunkten var illa vald, då verldshändelserna fyllt kejsar Alexander med afsky och farhåga för allt hvad revolution hette. Utan tsarens medgifvande öfverskred Y., som utnämnts till hetärians »general-efor», d. 7 Mars 1821 floden Prut, höjde upprorsfanan i Jassy, kallade hellener och »daker» (d. v. s. rumaner) till vapen, glömsk af det förtryck, som de fanariotiske hospodarerna utöfvat mot dessa senare, och det hat, som de ådragit sig. Välmenande, uppriktig och ren till sin karakter, var Y. dock ej rätte mannen att sammanhålla sina trupper, hvilkas numerär knappt torde hafva öfverstigit 7,500 man. Sjelfständighet, klarhet, lugn och besinning voro egenskaper, som i hög grad brusto Y. Hans anseende sjönk betydligt derigenom att Rysslands hjelp, hvarpå han anspelat i sin från Jassy utgifna proklamation, alldeles uteblef. Han ströks till och med ur ryska arméns rullor. Genom förräderi af sina egna förlorade han slaget vid Dragatsjan d. 19 Juni 1821, der hans kärntrupp, »den heliga skaran», föll. Af sultanen förklarad för högförrädare och lyst i bann af Konstantinopels patriark, måste han 
page_number=65, index= - Yriarte ... 
öfverskrida österrikiska gränsen. Metternich lät behandla honom som statsförbrytare. Sex år försmäktade han, ett mål för nästan hela Europas deltagande och besjungen af stora skalper, i fängelse, till dess han frigafs 1827. Bruten till själ och kropp, dog han d. 1 Aug. 1828 i Wien. — 4. Demetrios (Dmitri) Y., krigare, den föregåendes broder, f. 1793, trädde äfvenledes i rysk krigstjenst och utmärkte sig 1814. Liksom brodern tillhörande hetärian, medföljde han jämte en annan broder, Nikolaos, Alexandros Y. till Jassy och Bukarest 1821 och begaf sig i Juni s. å. till Grekland, såsom »arkistrateg» (öfverbefälhafvare) i Alexandros' namn. Han mottogs med jubel, bars i triumf och fick en lifvakt af 200 man. Han visade sig som en ganska framstående krigare. Han tog Tripolitza med storm, försvarade i Juli 1822 Argos' citadell mot Dram Alis' trupper och hade väsentlig andel i segern vid Dérvenaki, hvarigenom den turkiska hären tillintetgjordes. Men oaktadt alla sina goda egenskaper, hvaribland redligheten var särdeles framstående, slog han ej an på den tidens hellener. I de flesta fall stod han för högt öfver sin omgifning för att blifva omtyckt. Dertill kom, att Y., som helt och hållet slutit sig till militärpartiet, »klefterna», ständigt motarbetades af »primaterna» under den kloke och kraftige Alexandros Mavrokordatos. Ett misslyckadt anfall på Palamidi, Nauplias citadell, förstörde alldeles hans popularitet. Nationalförsamlingen i Argos, sedan i Piadha, beredde honom bittra missräkningar, och han drog sig 1823 tillbaka till privatlifvet, till Tripolitza. Emellertid förnekade sig ej häller sedermera hans kärlek till Grekland. 1825 kämpade han tappert mot Ibrahim pasja vid Lemo, 1826 gjorde han kraftigt motstånd mot försöket att bringa Hellas under engelskt protektorat. Efter Kapodistrias' val till president 1828 blef Y. öfverbefälhafvare öfver trupperna i östra Grekland, men kom utan egen skuld i oenighet med regeringen samt tog afsked 1830. 1832 inträdde han i den af sju medlemmar bestående regeringskommissionen och dog d. 16 Aug. s. å. J. C. 
<b>Yriarte,</b> spanska författare. Se Iriarte. 
<b>Yriarte</b> [iria'rt], Charles Émile, fransk skriftställare och tecknare, af spansk härstamning, f. i Paris 1832, utbildade sig till arkitekt, var 1856–59 inspektör öfver offentliga byggnader och lemnade bidrag till illustrerade tidningar. Såsom tecknare och korrespondent till »Le monde illustré» bivistade han spaniorernas expedition mot Marokko 1859 och de italienska fälttågen på Sicilien samt i Markerna och Umbrien 1860, var hufvudredaktör för nämnda tidning 1862–70 och företog derefter längre resor. Bland hans till stor del illustrerade arbeten märkas <i>Sous la tente, souvenirs du Maroc</i> (1862), <i>Les cercles de Paris</i> (1864), <i>Goya, sa vie et son oeuvre</i> (1867), <i>La vie d'un patricien de Venise au XVI:e siècle</i> (1874, prisbelönt af Franska akademien), <i>Les bords de l'Adriatique et le Montenegro</i> (1877) och <i>Florence</i> (1880). Y. har till franska öfversatt flere spanska författare. 
<b>Yrjö-Koskinen.</b> Se Koskinen. 
<b>Yrke.</b> Se Näring och Näringsfrihet. 
<b>Yrkesföreningar.</b> Se Innung, Skrå och Trade. 
<b>Yrkeshär.</b> Se Stående här. 
<b>Yrkesinspektion.</b> Fabriks- eller yrkesinspektörer, särskilda af den moderna arbetareskyddslagstiftningens behof framkallade ämbetsmän, hafva till uppgift att genom en kontrollerande, rådgifvande och medlande verksamhet taktfullt understödja arbetsgifvarna i uppfyllandet af de dem genom skyddslagstiftningen ålagda förpligtelser och derigenom tillförsäkra arbetarna åtnjutandet af densammas välsignelser. Deras hufvudsakliga funktioner äro sålunda följande. 
1) Den noggranna kontrollen af de faktiska förhållandena för att bereda statsmakterna och allmänheten säker kännedom om dem och dermed skapa en fast grundval för en förnuftig socialpolitik. 
2) Biträde vid genomförandet af den bestående skyddslagstiftningen. Erfarenheten har visat, att utan ett oaflåtligt och noggrant öfvervakande äfven den bästa skyddslagstiftnings syften förfelas. 
3) Medverkan vid utvecklingen af den socialpolitiska lagstiftningen, särskildt skyddslagarna. Ämbetsmän, som oafbrutet iakttaga de faktiska förhållandena och befinna sig i ständig beröring med den industriella befolkningen, äro bäst egnade att angifva hvar och i hvilken riktning ändringar i det bestående äro nödiga eller önskvärda och att på samma gång afhålla lagstiftaren från alltför långt gående, opraktiska eller de resp. industriernas konkurrensförmåga hotande stadganden och experiment. 
Till fullgörandet af alla dessa uppgifter äro särskilda organ af nöden. De fordra särskilda personliga qvalifikationer, och de måste på grund af sin vidsträckta omfattning bilda särskilda ämbetsmäns uteslutande verksamhetsfält. 
Med de rätte männen på dessa platser, med män, som helt och hållet egna sig åt sin uppgift, erhåller institutionen en ytterligare, praktiskt utomordentligt vigtig betydelse: inspektörerna blifva såväl arbetarnas som arbetsgifvarnas förtroendemän. De förre veta, att de hos inspektörerna alltid finna ett öppet öra för sina berättigade klagomål; de senare inse, att genom inspektörerna en inverkan på arbetarna lättare möjliggöres. Lyckas inspektörerna förvärfva en dylik ställning, kunna de icke blott genom förebyggandet och utjämnandet af arbetstvister i hög grad bidraga till den sociala fredens bevarande, utan äfven blifva organ för ännu en socialpolitisk funktion, att nämligen taga initiativet till och bringa till utförande åtgärder till arbetsförhållandets förbättring. 
Hur dessa organ lämpligast böra inrättas måste bero på de gifna förhållandena i hvarje särskild industristat. Som öfverallt giltiga kunna emellertid följande fordringar uppställas. 
1. Lämpliga personliga egenskaper. »Det torde vara sjelfklart, att man framförallt måste fordra män med humana tänkesätt, omutlig redlighet, energi och arbetslust. Men det måste 
page_number=66, index= - Yriarte ... 
också vara personer med god uppfostran och god allmänbildning, med förmåga att taktfullt kunna umgås med hög och låg, rik och fattig» (Schuler). Önskvärda äro dessutom allmänt nationalekonomiska och tekniska kunskaper; obetingadt erforderliga äro insigter i industriens tekniska och ekonomiska förhållanden. 
2. Fullständig oafhängighet af såväl arbetsgifvare som arbetare samt tillräcklig aflöning för att förekomma bestickning. 
3. Uteslutande sysslande med den åtagna befattningen. 
4. Tillräckligt antal inspektörsplatser; icke alltför små distrikt, men i de större distrikten flere, icke samordnade ämbetsmän, alltså en inspektör med assistenter, så att den förre slipper att sjelf företaga hvarje undersökning och förrätta alla kansligöromål. 
5. Besökande af alla arbetslokaler och afgifvande af periodiska berättelser icke blott öfver sin egen verksamhet, utan äfven öfver arbetarnas ekonomiska och sociala förhållanden i alla riktningar. 
6. Medverkan i utredningen af arbetarnas tillstånd genom upprättandet af särskilda byråer för arbetsstatistik. 
7. Inspektörerna böra ega tillträde när som hälst — äfven nattetid — till hvarje arbets- och kontorslokal samt rätt att för fastställandet af sakförhållanden höra personer på ed liksom att föreskrifva vissa anordningar att vid äfventyr af vite iakttagas. 
8. Bistånd af inspektionsläkare. 
9. Centralisation i organisationen. Ämbetsmännen i distrikten måste kontrolleras och ledas från en centralpunkt. Endast derigenom kommer den enskilde inspektörens erfarenhet de öfrige snabbt och säkert till godo och kan det för belysning af de faktiska förhållandena vigtiga materialet på ett tillfredsställande sätt bearbetas och offentliggöras. 
Yrkesinspektionens vagga har stått i <i>England.</i> Den infördes der 1833 och erhöll 1878 ny organisation. »Fabriksinspektörer» finnas numera der för fabriker och verkstäder (äfven de hemindustriella) samt särskilda inspektörer för bergverk och stenbrott. Sedan 1878 är centralisation införd; 1891 funnos 40 inspektionsdistrikt. I spetsen står, direkt under »secretary of state», 1 »chief inspector» (arvode 1,200 pd st.). Under honom lyda 4 »superintending inspectors» (550–800 pd st), 40 »inspectors» (300–600 pd st.), som sköta den egentliga inspektionen (de fleste hafva att besöka 1,000–1,500, vissa öfver 3,000 företag), och 11 »junior inspectors», assistenter i de 11 största distrikten (200–240 pd st.), således 56 ämbetsmän för 67,991 fabriker och 77,963 verkstäder utom de hemindustriella. Till organisationen höra vidare »the certifying surgeons», fabriksläkarna, som anställas och afskedas af inspektörerna. Deras uppgift är att genom granskning af födelseattesten fastställa arbetande barns och yngre personers ålder, att pröfva personers under 16 år duglighet till fabriksarbete samt att vid olycksfall undersöka de skadade och deröfver afgifva berättelse till inspektören. — I <i>Schweiz</i> finnas sedan 1877 3 fabriksinspektörer, numera med 2 assistenter, för 3,786 fabriker och omkr. 160,000 arbetare (1889), i <i>Österrike</i> (på grund af lagar sedan 1883) 15 yrkesinspektörer med 8 assistenter under en ceritralinspektör. — I <i>Tyskland</i> funnos sedan 1853 i Preussen 3 fabriksinspektörer, med uppsigt dock endast öfver yngre arbetare. 1878 blef inspektionen obligatorisk för hela riket, men utnämnandet och instruerandet af inspektörerna förbehöllos de särskilda landsregeringarna. 1890 var ämbetsmännens antal 80. 1891 års arbetareskyddslag utvidgade fabriksinspektionen till en uppsigt äfven öfver verkstäderna, inbegripet de hemindustriella, till följd hvaraf inspektörernas antal betydligt måste ökas. Detta eger rum successivt under de närmaste 4 åren, så att det 1895 t. ex. i Preussen kommer att finnas 26 regeringsyrkesråd, 97 yrkesinspektörer och 40 assistenter. — I <i>Frankrike</i> infördes institutionen 1874, i början dock endast till kontroll af skyddslagen ang. barn och minderåriga flickor. Statens »inspecteurs divisionnaires» äro 21 sedan 1885; derjämte finnas i 14 departement af generalrådet frivilligt tillsatta, statsinspektörerna underordnade departements-inspektörer (1892 voro dessa 92, manliga såväl som qvinliga). I hvarje aroridissement finnas lokala kommissioner af 5–7 medlemmar, valda af generalråden på 5 år, till inspektörernas kontroll. Högsta ledningen har en öfverkommission af 9 af presidenten utsedda medlemmar. — I <i>Danmark</i> tillsattes 1873 2 arbetsinspektörer. Sedan 1889 finnas der 2 fabriksinsp. med 12 assistenter, dessutom i småstäderna och på landet af kommunalstyrelsen tillsatta uppsyningsmän. — I <i>Luxemburg</i> finnes inspektion sedan 1876. — I <i>Ungern</i> kunna af ministern för näringarna särskilda inspektionsorgan i fabriksdistrikten tillsättas; för öfrigt böra de industriella myndigheterna minst en gång om året låta inspektera fabrikerna. — 1884 infördes institutionen i <i>Ryssland,</i> 1886 i <i>Italien,</i> 1889 i <i>Holland, Belgien</i> och <i>Finland</i> samt 1892 i <i>Norge.</i> 
I <i>Sverige</i> föreslog redan 1877 den komité, hvars utlåtande blef lagdt till grund för k. förordn. om minderårigas användning i arbete, att tillsynen deröfver skulle utöfvas af särskildt förordnade inspektörer. Genom 1881 års förordn. blef densamma emellertid öfverlemnad åt helsovårds- och kommunalnämnderna eller af dem utsedda personer, och af den i § 16 konungen medgifna rätt att för ytterligare kontroll utse inspektörer blef ingen användning gjord. Först på grund af arbetareförsäkringskomiténs förslag 1888 upptogos i 1889 års lag ang. skydd mot yrkesfara äfven utförligare bestämmelser om yrkesinspektion. Enligt denna lag — som började tillämpas d. 1 Juli 1890, och som, jämte bergshandtering och förädling af mineralrikets alster, hufvudsakligen afser fabriker och med fabriksdrift jämförlig handtering, men deremot icke handtverk — skola sakkunniga män, »yrkesinspektörer», till lämpligt antal (hittills 3) af konungen förordnas att gå yrkesidkarna tillhanda med upplysningar och råd i fråga om arbetarnas skyddande mot yrkesfara. De skola dessutom vaka öfver skyddslagens efterlefnad 
page_number=67, index= - Yriarte ... 
samt pröfva de föreskrifter arbetarna hafva att iakttaga för att undvika olycksfall och ohelsa i arbetet. I sin verksamhet böra de städse akta på hur lagens ändamål må utan oskälig kostnad vinnas med minsta olägenhet för yrkesidkaren. Närmare föreskrifter meddelas i en af konungen d. 20 Juni 1890 utfärdad instruktion. Der heter det, att inspektörerna, hvilka med uppmärksamhet böra följa de åtgärder, som i främmande land vidtagas till främjande af arbetareskydd, hafva, en hvar inom det honom tilldelade distrikt (angifvet i k. br. till Kommersekolleg. af s. d.), att fullgöra dem enligt skyddslagen åliggande skyldigheter samt afgifva utlåtanden i ärenden, som af K. M:t eller Kommersekollegium till dem öfverlemnas. — Vid utförandet af sin befattning bör inspektören tillvägagå med varsamhet och omsigt samt medelst råd och upplysningar söka att företrädesvis på öfvertygelsens väg bibringa såväl arbetsgifvare som arbetare insigt om nyttan af skyddsåtgärders vidtagande. Han bör göra sig väl förtrogen med de industriella förhållandena inom sitt distrikt och besöka de derst. befintliga arbetsställen, som äro föremål för hans tillsyn, samt i synnerhet sådana, hvilka kunna antagas vara framför andra i behof af särskilda skyddsanordningar. Vid dylika besök skall han, om yrkesidkaren sådant fordrar, för denne uppvisa sitt förordnande i hufvudskrift eller i af myndighet styrkt afskrift. Der han anser viss anordning i de afseenden, om hvilka i § 2 i skyddslagen stadgas, böra vidtagas, skall han mot bevis tillställa yrkesidkaren skriftligt meddelande derom. Varder anordningen icke genomförd, eger han, der han så finner nödigt, anmäla förhållandet hos konungens befallningshafvande. — Helsovårds- och kommunalnämnder, äfvensom provinsial-, stads- och distriktläkare, böra lemna inspektör det biträde, som af hans tjensteåligganden påkallas, och han eger att i hvarje fall, der det för fullgörande af hans uppdrag är nödigt, anlita polismyndighet, hvilken det åligger att till honom insända afskrifter af protokollen vid polisförhör, som hållas rörande olycksfall inom de yrken, för hvilka skyddslagen gäller. — Under den tid arbetet pågår eger inspektör efter tillsägelse hos yrkesidkaren tillträde till arbetslokalen äfvensom rätt att der företaga de undersökningar, till hvilka hans tjensteåligganden kunna gifva anledning. För bevarande af yrkeshemlighet må dock från sådan inspektion undantagas viss del af arbetslokalen. Skulle af yrkesidkaren i sådant afseende gjord framställning af inspektör ej godkännas, hänskjutes frågans pröfning af denne till K. M:ts befallningshafvande. — Inspektör må ej för egen eller andras räkning idka industrielt yrke, ej häller i sådant hafva del eller anställning. Den, som innehar eller innehaft befattning som inspektör, vare förbjudet att röja yrkeshemlighet. Sker sådant och har han icke om hemligheten erhållit kännedom å tid, då han dylik befattning ej innehaft, straffas han med böter. Sker det för att göra skada, eller begagnar han sig af sådan hemlighet till egen eller annans fördel, må till fängelse dömas; den uppkomna skadan vare inspektör ock skyldig godtgöra. — I likhet med hvad som gäller om dem, hvilka gå rättens och K. M:ts befallningshafvandes bud och ärenden, må ock inspektör sjelf edligen vittna om det, som honom i ty fall händer, så ock om det han uträttat, der ej andra vittnen till äro. — Inspektörerna sortera under Kommersekollegium, som bör leda deras verksamhet så, att likformighet i skyddslagens tillämpning vinnes. Kollegiet eger att kalla dem till öfverläggning inför den ledamot af kollegiet, som har att föredraga ärenden rör. fabriker och handtverk. Årligen före d. 1 Mars bör inspektör till kollegiet om sin verksamhet afgifva berättelse och deri redogöra för inträffade olycksfall samt för sina iakttagelser rör. skyddslagens tillämpning. Sammandrag af berättelserna skall af kollegiet till K. M:t insändas. — Det antal yrkesdrifter, som enligt skyddslagen falla under inspektörernas kontroll, torde uppgå till omkr. 8 à 9 tusen. Af dessa hafva under senare halfåret 1890 samt åren 1891 och 1892 inspekterats resp. 276, 503 och 614. Antalet meddelanden till yrkesidkare ang. önskade åtgärder var under samma år resp. 1,240, 1,957 och 2,559. För år 1894 är på extra stat anvisadt för 3 inspektörer 15,000 kr. samt för kanslibiträde 1,800 kr. 1894 års riksdag beslöt att på extra stat för år 1895 anvisa ett belopp af 30,000 kr. till yrkesinspektionen, deraf 25,000 kr. till aflöning åt fem yrkesinspektörer och 5,000 kr. till deras biträden. — Jfr G. Schönberg: »Handbuch der politischen oekonomie» (3:dje uppl. 1890) och artikeln »Gewerbe-inspektion» i »Handwörterbuch der staatswiss.» Rphl. 
<b>Yrkesskatt,</b> näringsskatt (T. <i>gewerbesteuer</i>), skatt på afkastningen af handels- och industriella företag i vidsträckt bem. (fabriker, handtverk, transportföretag m. m.) samt vissa andra handteringar. Angående det rätta omfånget af denna skatts föremål herska dock olika meningar inom teorien, liksom ock olika principer i detta afseende gjort sig gällande i skattelagstiftningarna. I sin egenskap af afkastningsskatt (T. <i>ertragssteuer</i>) åsyftar yrkesskatten att träffa medelnettoafkastningen af de beskattade företagen. Detta gör, att skattens storlek är oberoende af huru stor del af ett företags afkastning utgör behållen inkomst för detta företags innehafvare. En följd deraf är att vid fastställande af den beskattningsbara nettoafkastningen afdrag icke får ske för ränta å lånadt, i företaget nedlagdt kapital. Skatten pålägges i öfrigt efter den vanligen på grund af vissa yttre kännetecken beräknade sannolika medelafkastningen. Med afseende å grunderna för denna beräkning förete de bestående skattelagstiftningarna mycket stora skiljaktigheter. — Yrkesskatt förekommer i flere tyska stater (Preussen, Bajern, Würtemberg m. fl.), Österrike-Ungern, Frankrike m. fl. land. Jfr Skatt. 
<b>Yrkesskolor.</b> Se Skolväsende och Tekniska läroverk. 
<b>Yrsa,</b> nordisk sagodrottning, som enligt de isländska källorna är dotter af den danske konungen Helge och den sachsiska drottningen Alof (under det att hos Saxo modern är en Tora), 
page_number=68, index= - Yriarte ... 
som af Helge våldförts. Till följd af okunnighet (enligt Saxo äfven på föranstaltande af den hämdgiriga modern) kommer Helge med tiden att äkta sin egen dotter. Först sedan Y. åt Helge födt en son, den sedermera såsom en bland Nordens ryktbaraste sagohjeltar bekante Rolf Krake (se denne), infinner sig hennes moder vid Helges hof och röjer Y:s börd, hvarpå denna beger sig till Sverige. Såsom Upsala-konungen Adils' maka är hon i tillfälle att bispringa sin son Rolf Krake, då denne vid ett besök i Upsala är nära att af styffadern svekfullt bringas om lifvet. (Enligt Saxo till och med flyr hon i sin sons sällskap från Upsala.) I nyare tid är Y:s saga poetiskt behandlad af Öhlenschläger i hans »Helge». Ad. N–n. 
<b>Yrsel.</b> 1. Ett sjukligt tillstånd, som kännetecknas af sinnesvillor, störd association och omtöckning af medvetandet, hvilket tillstånd förorsakas af giftiga ämnens inverkan på de i stora hjernans bark belägna högre nervcentra. De giftiga ämnena kunna antingen vara direkt införda i organismen, såsom vid alkoholrus, morfinrus o. dyl., eller ock bildade inom densamma, såsom vid feberyrseln, som åtföljer akuta infektionssjukdomar, och vid uremiska tillstånd, då organismen till följd af störd funktion hos njurarna ej befrias från skadliga ämnesomsättningsprodukter. — 2. Svindel (ej att förvexla med svimning), eller ett tillstånd af rubbad jämnvigtskänsla. Uppfattningen af läget af kroppens delar i förhållande till hvarandra och till omgifningen betingas i första hand af de sinnesintryck, som erhållas genom synen och känseln samt det s. k. muskelsinnet. För kroppens orientering i förhållande till tyngdens riktning anses de halfcirkelformiga kanalerna i örat funktionera såsom ett särskildt sinnesorgan (se Öronsjukdomar). Intrycken från dessa skilda periferiska sinnesorgan samordnas inom det centrala nervsystemet, och den del, som för denna funktion anses vara af en särskild betydelse, är lilla hjernan. Om kroppen af en eller annan anledning, t. ex. då man »stiger miste» eller får en knuff, kommer i ett sådant läge, att dess jämnvigt, såsom man af erfarenhet lärt, i detta läge är omöjlig, uppkommer genom den nyss nämnda sinnesapparatens förmedling en förnimmelse af att jämnvigten är rubbad samt äfven på hvad sätt. Tillika utlösas omedvetet muskelrörelser, som afse att återställa den förlorade jämnvigten. — Samma slags förnimmelser och äfven motsvarande muskelrörelser utlösas, om något af de periferiska eller centrala jämnvigtsorganen rubbas i sin funktion. J. E. J–n. 
<b>Yrt,</b> <i>metallurg.,</i> kallas sådant illa beredt jern, som innehåller körtlar af kolhaltigare lättsmältare jern, hvilka smälta vid vällningen och derför rusa ur under hammaren. C. A. D. 
<b>Ysane</b> (äldre form <i>Ysinge</i>), socken i Blekinge län, Listers härad. Areal 2,466 har, 1,242 innev. (1892). Annex till Gammalstorp, Lunds stift, Listers och Bräkne kontrakt. 
<b>Ysaye</b> [isä], Eugène, belgisk violinist, f. i Liége 1858, elev af Wieniawski och sedan under fyra år af Vieuxtemps, som kallade honom sin mest älskade lärjunge. 1882 spelade han i Leipzig och Kristiania med ofantligt bifall; 1885–86 besökte han Stockholm, och sedan har han konserterat litet hvarstädes i Europa, öfverallt prisad för sin betydande färdighet och sin själfulla ton. A. L. 
<b>Ysby</b> (äldre form <i>Ösby</i>), socken i Hallands län, Höks härad. Areal 3,735 har. 985 innev. (1892). Annex till Renneslöf, Göteborgs stift, Laholms kontrakt. 
<b>Ysenburg.</b> Se Isenburg. 
<b>Ysopet</b> [isåpe'] titel, som under medeltiden i Frankrike gafs åt fabelsamlingar, till ära för Aisopos, den utmärkte grekiske fabeldiktaren. Jfr Marie de France. 
<b>Yssel</b> [e'jsel]. Se Ijssel. 
<b>Ysselmonde</b> [e'jsel-]. Se Ijsselmonde. 
<b>Ystad,</b> stapelstad på Skånes södra kust, Malmöhus län, belägen i en flack, men bördig och folkrik trakt. Y. är oregelbundet byggdt, med krokiga gator och åtskilliga gammaldags byggnader. I v. och n. v. ligga kyrkogården och kyrkogårdsplanteringen, de mest omtyckta promenadplatserna; i s. ö. koncentrerar sig det rörliga lifvet omkring hamnen och jernvägsstationen. I denna trakt ligga ock den nya stadsdelen Östra förstaden och den stora sandplanteringen längs stranden. På torget, nästan i stadens midt, ligger den gamla S:t Maria- eller Vårfrukyrkan (troligen byggd på 1100-talet), med sitt 45 m, höga torn. Längre åt n. ligger S:t Petri kyrka, från 1200-talet, sammanhängande med en gammal klosterbyggnad. Öfriga anmärkningsvärda, byggnader äro; allmänna läroverkets hus (färdigt 1890), rådhuset, husarkasernen, folkskolehuset, nya teatern (inv. 1894), jernvägsstationen, cellfängelset. Sorgenfri, ett vid sjöpromenaden beläget hem för pauvres honteux, samt Fridhems arbetarebostäder, öster om staden, äro två stiftelser, för hvilka Y. har att tacka lagmannen T. L. Sylvan. I Y. finnes en högre flickskola. Stadens område utgör 1,044 har. Innevånarnas antal, som 1850 uppgick till 4,728, hade 1880 ökats till 7,025 och 1892 till 8,283. Taxeringsvärdet utgjorde sistnämnda år 9,054,400 kr., deraf 618,300 kr. för jordbruksfastighet. Stadens tillgångar voro bokförda till ett värde af 2,177,262 kr., skulderna till 971,917 kr. För kommunala behof uttaxerades kr. 4,11 för hvarje krona bevillning till staten. Kreditanstalter äro kontor af Skånes och Kristianstads enskilda banker och en sparbank. Kommunikationerna äro goda; två jernvägar leda dels till Malmö, dels till Eslöfs köping å Södra stambanan, och ångbåtar i regelbunden trafik på såväl utlandet som svenska kuststäderna besöka hamnen nästan oafbrutet året om. I afseende på handel och näringar må följande siffror anföras: år 1891 funnos 84 handlande, med 113 biträden, 141 handtverkare, med 386 arbetare, 25 fabriker, med 616 arbetare och 5,048,091 kr. tillverkningsvärde, hvaraf största delen kom på ett sockerbruk. Hamnen, som delvis har ett djup af 6 m., besöktes af 1,748 ankommande och afgående fartyg, om tillsammans 319,557 tons drägtighet. Hamnens inkomster gingo till nära 58,000 kr. Stadens handelsflotta utgjordes af endast 9 fartyg, om tillsammans 1,384 tons. På stadens sjömanshus 
page_number=69, index= - Yriarte ... 
voro inskrifna 45 fartygsbefälhafvare samt 314 sjömän och maskinister. I staden är garnisonerad en sqvadron af »Kronprinsens husarregemente». Från tryckeri i staden utgifvas tidningarna »Ystads Allehanda» och »Ystadsposten», hvardera tre gånger i veckan. I ecklesiastikt hänseende bilda Y:s bägge församlingar, S:t Maria och S:t Peter, jämte landsförsamlingen Öja ett regalt pastorat af 1:sta kl. Vid val af riksdagsman i Andra kammaren är Y. förenadt med Trelleborg, Skanör och Falsterbo till en valkrets. Staden för i sitt vapen en upprätt, åt höger gående, gyllene grip på blå botten. 
Y. är en medeltidsstad (<i>Ystath</i>), men upplysande historiska handlingar rörande den äldre tiden saknas. Det hade emellertid då sina ännu qvarstående två kyrkor, af hvilka S:t Petri (fordom kallad S:t Katarina) tillhörde det 1267 stiftade och 1532 indragna gråbrödraklostret, vidare ett helgeandshus och ett hospital för spetälske. Tyska köpmän hade ett handelskompani i staden, som senare led af hanseaternas handelsvälde. Sedan detta välde brutits, randades visserligen bättre dagar; men dessa fortforo ej länge, utan staden tillfogades gång på gång svåra skador genom ofta återkommande krig, och Y. drog sig under skiftande öden fram genom 1600- och 1700-talen, till dess en gyllene tid uppgick med kontinentalsystemets införande (1806), då de af engelsmännen i Östersjön tagna priserna till stor del såldes i Y., hvars köpmän derigenom förvärfvade stora rikedomar. I senaste tider har Y., oaktadt berömvärda försök att bibehålla sina gamla företräden, måst i flere afseenden träda tillbaka för andra nedtäflare. Jfr N. C. Psilander: »Ystads historia» (1858). A. G. 
<b>Yste</b> (af <i>ost</i>) och ystmöte. Se Ost, sp. 440. 
<b>Yta,</b> <i>matem., fys.,</i> gränsen mellan två kroppar, af hvilka den ena kan vara den omgifvande luften eller verldsetern. Matematiskt taladt, kan man äfven tänka sig en yta lagd genom en kropp. E. S. 
<b>Ytafvägning.</b> Se Afvägning. 
<b>Ytblixt.</b> Se Blixt. 
<b>Ytkondensor.</b> Se Cirkulationspump. 
<b>Ytmikrometer.</b> Se Mikrometer. 
<b>Ytmorän.</b> Se Morän. 
<b>Ytmått.</b> Se Metersystemet och Qvadratmått. 
<b>Ytspänning,</b> <i>fys.</i> Inuti en vätska äro smådelarna fullkomligt lättrörliga. Men de smådelar, som ligga i en vätskas fria, endast af gaser eller ångor begränsade yta, äro lättrörliga blott i sjelfva ytan; hvarje försök att flytta dem derifrån möter ett relativt stort motstånd, och detta motstånd kallas ytspänning l. yttryck. Är ytan plan, säges yttrycket vara normalt. Fuktar vätskan det kärls väggar, i hvilket hon är innesluten, varder ytan konkav och yttrycket mindre än det normala; fuktar vätskan icke, blir ytan konvex och yttrycket större än normalt. Detta fenomen förklaras sålunda. I en vätskas inre drages hvarje smådel lika kraftigt åt alla sidor; molekylarkrafternas resultant är lika med noll, så att smådelarna utan motstånd kunna flyttas i hvilken riktning som hälst. Men en smådel i vätskans yta är endast på sin undre hälft omgifven af vätskesmådelar (se fig.), så att de på honom verkande molekylarkrafterna hafva en resultant i riktningen <i>or,</i> radien i den på smådelen <i>o</i> verkande molekylarkraftens verkningssfer. — Yttryckets teori framställdes först af Young (1804) och har visat sig vara af nytta, i synnerhet vid förklarandet af de 
  
vigtiga hårrörsfenomenen (se d. o.). För att mäta yttryckets storlek betjenar man sig af fasta skifvor, som fuktas af vätskan. Yttrycket, <i>γ,</i> definieras dervid såsom den kraft, uttryckt i gram, som verkar i vätskans yta på hvarje cm. af beröringslinien. Jämnvigt mellan de i begränsningslinien uppträdande krafterna inträder, när den långs väggen upphöjda vätskemassans vigt, <i>P,</i> blir lika med <i>γl,</i> der <i>l</i> är beröringsliniens längd i cm., alltså <i>P</i> = <i>γl,</i> deraf <i>γ</i> = <i>P</i>/<i>l</i>. För cylindriska väggar finner man lätt <i>γ</i> = 1/2 <i>h r s,</i> der <i>h</i> är vätskans stighöjd, <i>r</i> rörets radie och <i>s</i> vätskans täthet. Man har funnit för 0-gradigt vatten <i>γ</i> = 0,088 cm. gr., d. v. s. att 0,088 gr. vatten upplyftes på hvarje cm. af beröringslinien samt att följaktligen, alldenstund stighöjden    2<i>γ</i> <i>h</i> = ――――    <i>rs</i>  vatten inuti ett rör med 1 mm. radie lyftes 1,76 cm. högt. — Yttryckets storlek är beroende af vätskans natur och temperatur. Sammanhanget mellan vätskors natur och yttryck är undersökt af Mendelejev (1866) och R. Schiff (1884). Yttrycket vid temperaturen <i>t</i>° kan uttryckas genom eqvationen <i>γt</i> = <i>γ</i>0 (1 — <i>at</i>), hvaraf framgår, att det måste finnas en temperatur, vid hvilken <i>γt</i> = 0. Redan 1841 antydde Frankenheim, att denna temperatur borde sammanfalla med vätskans kritiska temperatur, vid hvilken vätskan är identisk med sin ånga och således äfven dess ångbildningsvärme = 0. Stefan angaf (1886) på grund deraf en ny beräkningsgrund för yttryckets storlek. För att flytta en smådel upp till en vätskas yta måste man öfvervinna hälften af alla de molekylära attraktionskrafterna, som verka på densamma; och för man smådelen helt och hållet utom dessas verkningskrets, öfvergår han till <i>ånga.</i> För att bringa en smådel upp i ytan erfordras således hälften så mycket arbete som för att förvandla honom till en ångsmådel, och detta arbete är eqvivalent med ångbildningsvärmet, som lätt kan bestämmas. A. Bi–n. 
<b>Ytströmmar.</b> Se Underströmmar. 
<b>Ytterbium,</b> <i>kem.,</i> ett sällsynt metalliskt grundämne, hvars oxid af Marignac 1878 upptäcktes såsom beståndsdel i »erbinjord» (se Erbium). Metallen ytterbium är ännu icke framställd, men 
page_number=70, index= - Ytterbrant ... 
dess atomvigt, som tecknas Yb, är 173. Oxiden är ett hvitt pulver och ger med syror färglösa salter. P. T. C. 
<b>Ytterbrant,</b> <i>befästningsk.,</i> detsamma som kontra-eskarp (se d. o.). 
<b>Ytterby,</b> socken i Göteborgs och Bohus län, Inlands södra härad. Areal 3,325 har. 1,736 innev. (1892). Annex till Kungelfs stad, Göteborgs stift, Elfsyssels södra kontrakt. 
<b>Ytterby fältspatsbrott,</b> ett på östra änden af Resarön, omkr. 3 km. n. om. Vaxholms stad beläget, ganska storartadt brott eller en grufva, hvarest för vinnande af fältspat (och qvarts) en mellan diorit och gneis innesluten betydande förekomst af pegmatit tillgodogöres. Qvarts- och fältspatspartierna äro afskilda i rätt stora körtlar och linser. Fältspaten är hufvudsakligen ortoklas, men icke häller plagioklas är sällsynt. Det är den förra, som genom sin lättsmältbarhet är särdeles användbar vid porslinstillverkningen (Rörstrand). Förekomsten är vid brytningen följd till mera än 100 m. djup under jordytan, från hvilken den sänker sig med nordlig stupning. E. E. 
<b>Ytter-Enhörna.</b> Se Enhörna, 1. 
<b>Ytter-Gran.</b> Se Gran, 1. 
<b>Ytter-Hogdal.</b> Se Hogdal, 2. 
<b>Ytter-Jerna.</b> Se Jerna, 2. 
<b>Ytterjord.</b> Se Yttrium. 
<b>Ytter-Lännäs.</b> Se Lännäs, 2. 
<b>Ytterlära</b> kallas den del af veterinärvetenskapen, som behandlar eller beskrifver husdjurens yttre former och lemmar. Den plägar ock derför vanligen benämnas »läran om husdjurens exteriör». 
<b>Ytter-Malung.</b> Se Malung. 
<b>Ytter-Selö,</b> socken i Södermanlands län, Selebo härad. Areal 4,735 har. 935 innev. (1892). Y.-S. utgör ett konsistorielt pastorat, Strengnäs stift, Domprosteriet. 
<b>Ytterspat.</b> Se Xenotim. 
<b>Yttersta dagarnas helige</b> (sista d. h.). Se Mormoner. 
<b>Yttersta dagen,</b> Lat. <i>dies suprema, novissimus dies</i> (»den sista dagen»), enligt den vanliga föreställningen verldens, d. v. s. det nuvarande verldsskickets (eller jordelifvets) sista dag, då Kristus, som första gången kom till verlden (jorden) i ringhet såsom frälsare, skall vid sin »andra tillkommelse», omgifven af änglarna, återkomma i himmelsk härlighet såsom domare, vid domsbasunens ljud uppväcka alla döda, både rättfärdiga och orättfärdiga, och hålla den yttersta (sista) domen, d. v. s. döma alla menniskor, både lefvande och döda, till salighet eller till osalighet, hvarefter himmel och jord skola förgås och nya himlar och en ny jord uppstå i de gamlas ställe. Denna gammal-lutherska uppfattning, hvilken också var medeltidskyrkans, grundar sig såväl på de ställen i Nya testamentet, der uttrycket förekommer, näml. Joh. 6: 39, 40; 11: 24; 12: 48, som ock på innehållet i andra ställen, t. ex. Matt. 25: 31 f.; Joh. 5: 27–29; Ap. G. 17: 31; 2 Kor. 5: 10 m. fl. I st. f. uttrycket yttersta dagen förekommer i Nya test. andra uttryck, såsom <i>domedag</i> (Matt. 10: 15; 11: 22 o. s. v.), <i>vredens dag</i> (Rom. 2: 5), <i>dagen</i> l. <i>den dagen</i> (1 Kor. 3: 12; Matt. 7: 22; 2 Tess. 1: 10), <i>vår Herre Jesu Kristi dag</i> (1 Kor. 1:8), <i>Herren Jesu dag</i> (1 Kor. 5: 5), <i>Kristi dag</i> (Fil. 1: 10), <i>Guds dag</i> (2 Petr. 3: 12) och <i>Herrens dag</i> (1 Tess. 5: 2). Det sistnämnda uttrycket »Herrens (Jehovahs l. Jahvehs) dag», förekommer på flere ställen i Gamla testamentets profetiska böcker och betecknar domedagen dels för det obotfärdiga Israel, då Gud hemsöker det genom dess fiender, dels för dessa Israels fiender, som varit Guds rättfärdighets redskap. Men som profeterna lefde på olika tider och under olika historiska förhållanden och profetiorna derför afsågo olika straffdomar, kan man säga, att Gamla test. talar om flere dylika domsdagar eller »Herrens dagar». Stundom har dock profetian karakteren af en mera allmän domsförkunnelse, såsom t. ex. Joel 2: 31 f.; 3: 12 f. och i synnerhet Daniel 7: 9 f. Men bestämda utsagor om »en yttersta dag» i samma mening som i Nya test. innehålla icke ens dessa gammaltestamentliga ställen, blott antydningar om en sådan dag. — Från de öfriga böckerna i Nya test. skiljer sig emellertid Uppenbarelseboken genom sin framställning i 20:de kap., der det talas om en »första uppståndelse» (v. 4 och 5) och en »andra uppståndelse» (v. 12 och 13), mellan hvilka tilldragelser ligga »det tusenåriga riket» (v. 4 och 5) och den sista stora striden på jorden, då de af satan förvillade folken angripa »de heliges läger», men dödas med eld från himmelen (v. 7–10), hvarefter följer »domen öfver de vid den andra uppståndelsen uppväckte döde» (v. 11–13). Uppenbarelseboken talar alltså icke om en yttersta dag, då <i>alla</i> döda skola uppstå och <i>alla</i> menniskor, lefvande och döda, dömas. Somliga exegeter anse, att det är en verklig olikhet mellan Uppenbarelsebokens och de öfriga nytestamentliga böckernas framställning; andra anse, att Uppenbarelseboken innehåller en detaljerad skildring af händelser, som de öfriga nytestamentliga böckerna framställa i summariskt sammanträngd form. Enligt denna senare mening är »Kristi tillkommelse» och »Herrens dag» en stor verldsperiod, hvars sista tilldragelse är den yttersta domen på »den yttersta dagen» i egentlig mening, den i Uppb. 20: 11–14 skildrade domsdagen. Bland nyare svenska exegeter har V. Rudin anslutit sig till denna tolkning (se V. Rudin: »Vår heliga troslära», 1891, samt predikan på 26:te sönd. eft. Tref. om »Jordens folk inför menniskans son» i samme författares »Evighetsvinkar»). — Läran om en yttersta dag ar en hufvudbeståndsdel jämväl i Islam (se d. o.) och var det också i den nordiska åsaläran (se Ragnarök). Denna lära förekommer ock bestämdt utpräglad i den gamla Zoroaster-läran (parsismen). 
De yttersta dagarna eller, såsom det också heter, den yttersta tiden och de yttersta tiderna kallas hos profeterna i Gamla test. den messianska tiden, d. v. s. tiden närmast före och vid Messias' ankomst; den gammaltestamentliga profetian skilde nämligen icke mellan Kristi <i>första</i> tillkommelse, d. v. s. hans 
page_number=71, index= - Ytterbrant ... 
födelse l. tillkommelse till frälsning, och hans <i>andra</i> tillkommelse, d. v. s. hans tillkommelse till domen. I Nya test. beteckna på flere ställen de nämnda uttrycken, alldeles såsom i Gamla test., den messianska tiden i allmänhet (Ap. G. 2: 17; Ebr. 1: 2; 1 Petr. 1: 20 m. fl.), men hafva på andra ställen en inskränktare betydelse och beteckna då tiden före och vid Kristi andra tillkommelse (2 Tim. 3: 1; 2 Petr. 3: 3; 1 Joh. 2: 18), hvilken betydelse det kyrkliga språkbruket nästan uteslutande fäster vid dessa uttryck. J. P. 
<b>Yttersta domen</b> (Lat. <i>judicium extremum,</i> »den sista domen»), enligt Nya testamentets lära den slutliga stora verldsdomen, då Kristus vid sin andra tillkommelse skall döma alla menniskor, lefvande och döda, rättfärdiga och orättfärdiga. Sjelfva uttrycket förekommer dock ej i bibeln, utan är bildadt af kyrkoläran i analogi med det nytestamentliga uttrycket »yttersta dagen». Nya testamentet begagnar vanligen helt kort uttrycket <i>domen</i> (Matt. 12: 41 f.; Luk. 10: 14, m. fl.) samt i Ebr. 6: 2 en <i>evig dom</i> och i Jud. 6 <i>den stora dagens dom.</i> Hufvudstället för skildringen af yttersta domen är Matt. 25: 31 f. Från de öfriga böckerna i Nya testamentet skiljer sig Uppenbarelseboken i sin framställning af denna tilldragelse (se vidare Yttersta dagen). Under 15:de, 16:de och 17:de årh. gjordes yttersta domen med förkärlek af målarekonsten till föremål för behandling. Den berömdaste af dessa målningar är Michelangelos kolossala freskomålning i Sixtinska kapellet i Rom, fullbordad 1541. Bland nyare konstverk af detta slag torde P. von Cornelius' ännu kolossalare målning från 1840 i Ludvigskyrkan i München vara det förnämsta. En af den svenske konstnären Ehrenstrahls största taflor är »Yttersta domen» i Stockholms Storkyrka, målad 1696. J. P. 
<b>Yttersta tiden.</b> Se Yttersta dagen. 
<b>Yttersta tingen,</b> <i>teol.</i> Se Eschatologi. 
<b>Ytterstråk.</b> Se Bordläggning, <i>skeppsb.</i> 
<b>Yttertak.</b> Se Tak. 
<b>Ytter-Tjurbo</b> härad i Vestmanlands län, ingår i Vestmanlands södra domsaga och i Vesterås fögderi samt omfattar socknarna Björksta, Tortuna, Sevalla, Ängsö. Areal 15,582 har. 3,416 innev. (1892). 
<b>Ytterå,</b> brunns- och badanstalt i Rödöns socken, Jämtlands län, nära gränsen till Näskotts och Alsens socknar och nära Y. station å norrländska tvärbanan, vid en kort, från Alsensjön till Storsjön flytande å, 38 km. från Östersund, 300 m. öfver hafvet. »Y. helsobrunn», såsom jernkällorna förr benämndes, bestod egentligen af tre källor, en inom Näskotts och två inom Rödöns socken, dock endast på några meters afstånd från hvarandra. Af dessa är den ena i Rödön igenlagd. Källorna började mera allmänt besökas på 1860-talet, då badhus byggdes, ehuru någon läkare ej var anställd. 1884 inköptes Näskottskällan med tillhörande större jordområde af ett konsortium, som uppfört hotell, societetshus och varmbadhus samt genom infattning af granit och cement höjt källans yta öfver den tätt intill flytande åns, af hvars vatten den vid hög flod plägade öfversvämmas. Källan innehåller enl. analys på 100,000 delar vatten 5,46 del. jern, beräknadt som kolsyrad jernoxidul. Kolsyradt vatten har sedan 1891 utsändts i marknaden. 1890 bildades ett nytt bolag, som öfvertog det äldre bolagets egendom. Dräneringar och torrläggningar hafva företagits i stor skala, hvarigenom de dimmor, som förr besvärade stället, nu nästan alldeles försvunnit. De omgifvande täta och vidsträckta barrskogarna göra, att fjällvindarna äro vid Y. mildare än på någon annan jämtländsk kurort. Kurgästernas antal har de senare åren varit 200–250 eller något deröfver. 
<b>Yttrandefrihet,</b> rättigheten för hvar och en menniska att meddela sina tankar öfver allt, som ligger inom mensklig kunskaps och erfarenhets område, vare sig genom talet eller genom tankarnas åskådliggörande i skrift, bild eller målning. Detta meddelande af tankar kan vara inskränkt till enskildt tankeutbyte, såsom förhållandet är med talet i det enskilda umgänget, enskild brefvexling samt bild eller målning i enskild bostad. Eller ock kan det göras tillgängligt för ett större antal menniskor, då talet användes på ett sätt, som gifver det en viss offentlighet, såsom fallet är, då det utgår på offentliga platser eller vid offentliga föredrag och föreställningar, offentlig undervisning, offentliga öfverläggningar, offentliga andaktsöfningar, och kan till åhörande deraf eller deltagande deri tillträde lemnas till ett begränsadt antal eller ock till allmänheten, så att hvar och en, som deraf är intresserad, eger tillträde, så långt utrymmet medgifver. De i skrift meddelade tankarna kunna erhålla större spridning antingen genom kringsändande i original eller genom dettas mångfaldigande medelst afskrift eller i aftryck med begagnande af särskilda kemiska, fysiska eller mekaniska medel, vanligast tryckpress. Bilder och målningar kunna äfven mångfaldigas genom afbildningar eller afritningar och annat slags återgifvande med tillhjelp af mekaniska, fysiska och kemiska medel. Yttrandefriheten — denna för allt samlif och all samverkan i hvarje samhälle oumbärliga rättighet — förutsättes såsom sjelfskrifven i hvarje lands lagstiftning. Vid första betraktandet synes friheten att yttra sig lika naturlig som friheten att tänka och derför ej utgörande föremål för inskränkning genom några lagbud. Ordet, såsom blott och bart uttryckande en tanke, kan ej häller anses såsom underkastadt några tvångsbud, det må vara klädt i hvilken sinlig form som hälst, vare sig tal, skrift eller bild, ja äfven mångfaldigadt i afskrift eller tryck. Men ordet är något mer än ett uttryck för tanken. Det innebär äfven en handling, riktad på ett visst mål. Det är egnadt att utöfva en viss verkan på den, som förnimmer det: det kan hafva inverkan på hans insigter, tänkesätt, känsla och vilja. Dess syfte kan vara att bibringa upplysning till främjande af den intellektuella utvecklingen och framträder då såsom undervisande. Det kan afse att jämte ökande af någons insigter och kunskapsförråd grunda ett visst tänkesätt, som i form af sedliga eller 
page_number=72, index= - Ytterbrant ... 
religiösa grundsatser blifver ledande för den enskildes handlingssätt och bestämmande för hans religiösa tro. Det kan verka omedelbart på vilja och känsla genom framkallande af en viss sinnesstämning eller ock taga form af en uppmaning eller ett öfvertalande till vissa handlingar. Ordets verkan kan vara upplyftande och förädlande samt främja alla goda sträfvanden i det enskilda och offentliga lifvet, men dess verkan kan vara motsatsen. Tungans rätta bruk utgör ett af de vigtigaste sedlighetsbuden. Men ordets missbruk är ej allenast sedligt förkastligt. Ordets skadeverkan kan äfven påkalla statens ingripande genom bestraffning af dess missbruk. Lätt är att inse huru genom öfvertalande, uppmaning, förledande eller lockande kan åstadkommas en brottslig handling, hvadan sjelfva uppmaningen såsom sådan äfven kan blifva straffbar. Bibringande af upplysning eller undervisning kan ske på ett sätt, som är egnadt att inverka på tänkesättet, så att åt viljan gifves en riktning, som leder till brottsliga handlingar. Staten anses derför berättigad att kontrollera den undervisning, som meddelas det växande slägtet, äfvensom religiösa föredrag och andaktsöfningar samt att öfvervaka, att ej ordet begagnas till uppväckande af en sinnesstämning af hån, hat och förakt för sedlighet, religion och lag, af hvilkas sammanhållande kraft samhällets väl beror. En sådan sinnesstämning innebär ett ständigt hot mot samhällsordningen, hvarifrån ej är långt till handling. Af liknande beskaffenhet är ordets begagnande till ärekränkande förtal eller smädelse eller hot mot enskilda personer, som derigenom kunna dels lida till sitt goda namn och rykte, dels uppkallas till våldsamheter. Straffbara anses äfven lögnaktiga uppgifter och vrängda framställningar, bedrägliga förespeglingar, till fördel för den ene eller skada för den andre. För att ett yttrande af förgripligt innehåll må komma under strafflagens bud, fordras, att det ej allenast är af beskaffenhet att inverka på sinnesstämningen i angifven riktning, utan äfven att det gått utom det förtroliga umgängets krets och varit egnadt att utbreda kännedom derom hos en större allmänhet. För att brottslighet skall vara för handen, fordras, att yttrandet på det sätt inverkar på allmänhetens tänkesätt, att det antingen frestar till ett bestämdt brott eller väcker en samhällsordningen hotande sinnesstämning, som icke utgår allenast af den harm, som framkallats af de genom yttrandet blottade förhållandenas beskaffenhet. Den vetenskapliga forskningens resultat kunna fritt framställas. Läraren och skriftställaren må fritt uttala sina åsigter, äfven om dessa komma i strid med de religiösa dogmer och de sedlighetsmaximer, hvilka omfattas af den kyrka, som staten skyddar, eller af de religionssamfund, som staten tolererar, eller om de äro riktade mot de grundsatser, som uppbära statens rättsordning och allmänna inrättningar och det sätt, hvarpå dessa verka, så snart framställningen tager form af en kritisk belysning, som går ut på att öfvertyga om de framställda åsigternas riktighet. Dessa må sedermera visa sig huru värdelösa som hälst och äfven vara af beskaffenhet att väcka förargelse. Först då är en kritik att anse såsom brottslig, när den ej nöjer sig med att på öfvertygelsens väg vinna anhängare för sin mening, utan derjämte genom att uppväcka hån, hat och förakt söker tillintetgöra inflytelsen af dem, som hylla andra meningar, och hos allmänheten utbreder en för samhällets lugn vådlig sinnesstämning, hvilken ej alstras af de upplysningar, som meddelats i sak, utan af det agitatoriska syfte, hvarmed kritiken bedrifvits. Såsom straffbara missbruk af yttrandefriheten äro derför i de flesta lands strafflagar upptagna hädelse och allt gäckeri med religion, allt, som sårar sedlighet, ärekränkningar samt allt hvad som sätter statens säkerhet och lugn i fara. För att dylika missbruk af yttrandefriheten skola anses brottsliga, fordras dock, såsom förut blifvit nämndt, att de skola förekommit på ett sätt, som låtit dem erhålla offentlighet. 
Inom nu angifna gränser och under det ansvar, som lag stadgar för dess missbruk, är yttranderätten fri. Denna rättighet har såsom sådan aldrig blifvit bestridd, icke en gång i de enväldigt styrda staterna. Det är sättet för dess utöfning och dermed förbundna sträfvande, som ådragit sig lagstiftarens uppmärksamhet och föranledt staten att jämte missbrukens straffande äfven i vissa fall reglera dess utöfning. Sålunda, med hänsyn till den betydelse för det uppväxande slägtets uppfostran, som dess undervisning eger, äro yttrandefrihetens utöfning i denna form och de med undervisning sammanhängande åtgärder bundna af vissa lagar, som begränsa undervisningsfriheten. Vidare, då yttrandet eger rum inför en samlad allmänhet, vid allmänna sammankomster, är rättigheten att sammankalla allmänheten bunden vid vissa vilkor, och föreskrifter kunna eller må utfärdas för upprätthållande af ordning inom den samlade mängden och vid öfverläggningar. Dessa bestämmelser utgöra ej inskränkningar i yttrandefriheten, utan i församlingsrätten. Söker man utbreda sina åsigter och förena liktänkande genom gemensamma öfverläggningar till samfällda sträfvanden för främjande af gemensamma syften, kunna för dylika associationers bildande och fortsatta verksamhet vilkor bestämmas, som regelbinda denna verksamhet (se Förenings- och församlingsfrihet). Förbinder man dessa sammankomster eller associationer med resolutioner, adresser eller petitioner för att inverka på styrelsen, förvaltningen eller lagstiftningen, kunna de, som vilja göra framställningar hos vederbörande myndighet, dervid förpligtas till iakttagande af särskilda vilkor, ty hvarje utöfning af en politisk rättighet fordrar ordnade former (petitionsrätt; se under Petition). Särskildt böra märkas de i religionsfriheten innehållna rättigheter, som inbegripa yttrandefrihet i form af tanke-, tros-, samvets- och bekännelsefrihet (d. v. s. hvarje individs rätt att uttala sina religiösa åsigter och ej tvingas till en annan trosbekännelse än den han sjelf hyllar), rättigheten för trosförvanter att samlas till gemensamma andaktsöfningar och att förenas i trossamfund och dermed förenad rätt till barnens religiösa uppfostran 
page_number=73, index= - Ytterbrant ... 
och undervisning (se Religionsfrihet). De nu angifna former for yttrandefrihetens utöfvande afse det <i>talade ordet.</i> Utom i tal kunna äfven, såsom nämnts, i skrift tankar försinligas och utbredas, hvadan yttrandefrihet inbegriper utom talfrihet äfven skrif- och tryckfrihet. Som tryckpressen är det allmännast anlitade medlet för skrifters mångfaldigande och tryckt skrifts spridande är det förnämsta medlet för tankars vidsträcktaste allmängörande, har tryckfriheten ådragit sig lagstiftarens uppmärksamhet i första hand (se vidare Tryckfrihet). 
Yttrandefriheten, såsom en rätt för menniskorna till fritt tal i det personliga samlifvet, har aldrig varit bestridd. Det är då dess utöfning erhållit en mera offentlig form, som den blifvit föremål for samhällsmaktens kontrollerande och ingripande verksamhet. Statsmyndigheten har derför ansett sig behörig att, och när den så finner lämpligt, i form af lagstiftning eller särskilda styrelseåtgärder bestämma öfver densamma. På detta sätt har staten kunnat göra sig skyldig till en mängd godtyckliga åtgärder, som lagt band på den medborgerliga friheten och hämmat den lofliga medborgerliga verksamheten och företagsamheten. De yttringar af denna frihet, som varit underkastade myndigheternas tvångsåtgärder, hafva varit den i religionsfriheten inbegripna bekännelsefriheten, hvilken af kättareförföljelserna har utsatts för ständiga angrepp (se Religionsfrihet), och tryckfriheten, som lades i bojor af censuren (se d. o.) samt derjämte led intrång genom särskilda inskränkningar i de näringar, som anlitades för böckers tryckning och spridning. Dessutom var utöfningen af de uti yttrandefriheten inneburna rättigheter, såsom undervisning, offentliga föredrag, dramatiska föreställningar, församlingsfrihet, föreningsrätt, gemensamma andaktsöfningar, beroende af styrelsens godtfinnande genom fordran af koncessioner och autorisationer från offentlig myndighets sida och genom reglementariska föreskrifter, som ytterligare lade hämmande band på denna frihet. Detta styrelsens förmynderskap öfver den fria medborgerliga verksamheten kändes tryckande, hvadan man, sedan de i lagstiftningen inneburna tvångsband blifvit lossade, sökte vinna erkännande åt grundsatsen om denna frihet såsom fullt berättigad under det ansvar, som strafflag bestämmer för de i densamma såsom förbrytelser upptagna missbruk af yttrandefriheten, och med iakttagande af de af omsorgen för allmän säkerhet och ordning föranledda lagbestämmelser, som utfärdas mot lugnets störande vid allmänna sammankomster eller till förhindrande af brottsliga skrifters spridande. I de författningar, som kommo till stånd efter amerikanska frihetskriget och franska revolutionen, blef yttrandefrihetens grundsats upptagen bland öfriga i dessa författningar uppräknade vigtigare medborgerliga friheter till garanti för att denna frihet skyddades vid lagstiftande maktens handhafvande. Således blef under de första sammanträdena i Nord-Amerikas Förenta staters kongress d. 4 Mars—d. 29 Sept. 1789 beslutet ett tillägg (art. 1) till staternas författning (hvilket erhöll definitiv giltighet genom bifall af de särskilda staternas legislaturer d. 10–15 Dec. 1791). Genom denna tilläggsartikel förbjöds kongressen att stifta någon lag, hvarigenom intrång kunde ske i friheten i tal och tryck eller i folkets rätt att sig fredligt församla och öfverlemna till regeringen ställda petitioner om missbruks afskaffande. I den »Déclaration des droits de l'homme», som står i spetsen för den franska konstitutionen af d. 3—10 Sept. 1791 (art. 11), heter det: »Det fria utbytet af tankar och meningar är en af menniskans värderikaste rättigheter; hvarje medborgare eger derför fritt tala, skrifva, trycka, dock under ansvar för denna frihets missbruk i de genom lag bestämda fall». I tit. 1 af sjelfva konstitutionen garanteras särskildt rättighet för hvar och en att i tryck offentliggöra sina tankar, utan att hans skrifter kunna underkastas någon censur eller något öfverinseende före deras offentliggörande, likaledes att utöfva den kult, som tillhör den religion, till hvilken han bekänner sig, äfvensom ock friheten för medborgare att fredligt och obeväpnade samlas, med iakttagande af gällande polislagar. I art. 7 af den till 1793 års franska författning hörande »Déclaration des droits» heter det, att »rättigheten att uppenbara sina tankar och meningar, vare sig genom tryckpressen eller på hvarje annat sätt, rättigheten att fredligt samlas och den fria utöfningen af religiös kult kunna icke förbjudas». Nödvändigheten att förkunna dessa rättigheter häntyder på antingen närvaron eller det färska minnet af despotism. I 1795 års franska konstitution upptages garanti för dessa rättigheter, dock med framhållande af deras inskränkning inom laga gränser. I 1814 års »karta» (författning) garanteras religionsfrihet (art. 5), tal- och tryckfrihet (art. 8) med iakttagande af de lagar, som hafva att qväfva deras missbruk, men församlingsfriheten nämnes icke der, ej häller i 1830 års karta. Deremot finnes församlingsfriheten likasom föreningsrätten åter garanterad i 1831 års efter 1830 års franska karta bildade belgiska författning jämte öfriga yttrandefriheten tillhörande rättigheter, bland hvilka särskildt nämnas undervisningsfriheten och petitionsfriheten. I franska konstitutionen af d. 4 Nov. 1848 art. 8 blef utöfningen af samtliga dessa rättigheter garanterad med ingen annan begränsning än den, som innehålles i andra medborgares rättigheter och frihet eller i allmän säkerhet, dock att ej tryckpressen underkastas censur. Schweiziska förbundsförfattnin-gen af 1848 samt tyska folkets »grundrechte», som garanterades i lagen d. 27 Dec. 1848, upptogo liknande bestämmelser. Sådan garanti gafs åt dessa rättigheter i de grundlagar, som kommo till stånd efter 1848 års folkrörelse, och för hvilka konstitutioner den belgiska grundlagen tjenat till mönster, nämligen de italienska, tyska och österrikiska grundlagarna m. fl. Så äfven Danmarks d. 5 Juni 1849 först gifna och nu i sin reviderade lydelse gällande grundlag. Norges »grundlov» garanterar blott tryckfriheten (§ 100), Sveriges grundlagar tryckfrihet och bekännelsefrihet. Grundsatsen om fri 
page_number=74, index= - Ytterbrant ... 
yttranderätt i öfrigt genomgår båda landens lagstiftning, med de inskränkningar, som strafflag och upprätthållande af allmän säkerhet och ordning fordra. — Jfr H. L. Rydin: »Om yttrandefrihet och tryckfrihet» (1859). H. L. R. 
<b>Yttranderätt.</b> Se Yttrandefrihet. 
<b>Yttre fall.</b> Se 88 å fig. till art. Tackling. 
<b>Yttre linier,</b> <i>krigsv.</i> Se Inre linier. 
<b>Yttre mission.</b> Se Mission. 
<b>Yttre planeter.</b> Se Inre planeter. 
<b>Yttrium,</b> <i>kem.,</i> ett metalliskt grundämne, upptäckt 1794 af Gadolin såsom beståndsdel i ett svart mineral från Ytterby fältspatbrott nära Vaxholm, hvilket mineral sedermera erhöll namnet gadolinit. Den af Gadolin framställda yttrium-oxiden, <i>ytterjorden,</i> var emellertid en blandning af flere oxider, bland hvilka Ekeberg 1802 fann berylljord och Berzelius 1814 ceroxid. Den återstående renare ytterjorden befanns af Mosander 1842 vara en blandning af trenne olika oxider, af honom kallade ytterjord, erbinjord och terbinjord (se Erbium), af hvilka de sistnämnda sedermera befunnits vara blandningar af flere, till en del ännu icke i rent tillstånd framställda oxider. Den rena ytterjorden, hvilken såväl i gadolinit som i andra mineral, t. ex. fergusonit, yttrotantal, euxenit m. fl., utgör hufvudmassan, är ett hvitt pulver, som lätt löses i syror och dermed ger färglösa, väl kristalliserande salter. Det metalliska grundämnet yttrium är ännu icke framstäldt i kompakt form. Såsom element tillhör det de treatomiga och har atomvigten 89, hvilken tecknas Y. P. T. C. 
<b>Yttrocerit,</b> <i>miner.,</i> en isomorf blandning af fluorkalcium med fluoryttrium, fluorcerium m. m., hvilken såväl geometriskt som kemiskt är isomorf med flusspat. Färgen är violblå, med dragning åt grått eller hvitt. Mineralet fanns först vid Finnbo och Broddbo mineralbrott nära Falun i granit och har sedan funnits i Nord-Amerika. Ant. Sj. 
<b>Yttrotantal</b> (yttrotantalit), <i>miner.,</i> ett tantalat af ytterjord, kalk, jern och uran, som kristalliserar rombiskt, förekommer i två färgvarieteter (svart och gul) i en grofkristallinisk granit vid Ytterby fältspatbrott i närheten af Vaxholm samt har äfven blifvit funnet vid Finnbo, Broddbo och Kårarfvet vid Falun. Mineralet har halfmetallisk glans, en hårdhet af 5–5,5 samt egentlig vigt = 5,4–5,9. Yttrotantalen undersöktes och namngafs 1802 af den svenske kemisten Ekeberg. Ant. Sj. 
<b>Yttrotitanit</b> (af A.Erdmann kallad keilhauit efter den norske geologen Keilhau), <i>miner.,</i> är en titanit (se d. o.), der kalken delvis ersattes af ytterjord och lerjord. Den förekommer vid Arendal i Norge och Alseda i Sverige. Ant. Sj. 
<b>Yt-tryck,</b> <i>fys.</i> Se Ytspänning. 
<b>Yttäthet</b> (om elektricitet), <i>fys.</i> Elektricitetens fördelning på en laddad ledare beror på ledarens form. Endast på sferiska ledare är elektriciteten jämnt fördelad öfver sferens hela yta, och yttätheten är dervid lika med förhållandet mellan elektricitetsmängden och sferens yta. Å ledare af annan form är tätheten i allmänhet olika i hvarje punkt och mätes genom den på ytelementet kring punkten befintliga elektricitetsmängden. På yttätheten beror yttensionen. Se vidare Elektricitet. A. Bi–n. 
<b>Ytvatten,</b> detsamma som dagvatten (se d. o.). 
<b>Yucatan,</b> halfö i Central-Amerika, sydöstra delen af Mejico, hvaraf den sedan 1861 bildar de två staterna Campeche i v. och Y. i ö. (Af namnets betydelse finnas många tolkningar; enligt en skulle infödingarna, när spaniorerna vid sin landstigning 1506 frågat efter landets namn, hafva svarat <i>juca tan,</i> d. v. s. »hvad sägen I?», hvilket uppfattades som svar på frågan.) Halfön skjuter ut i nästan rektangulär form mellan Mejikanska viken i v. och Karibiska hafvet i ö. genom nära 4 breddgrader (17° 43'–21° 40' n. br.) och stöter i s. ö. till Britiska Honduras, i s. v. till mejikanska staten Tabasco och i s. till republ. Guatemala med rent konventionella gränser. Arealen beräknas till omkr. 142,290 qvkm. och folkmängden 1892 till 423,596 pers., deraf Campeche har 56,462 qvkm. och 93,976 innev, och Yucatan 85,828 qvkm. och 329,620 innev. Kustlinien är enformig, med endast få vikar (Laguna de Terminos i v., Ascension, Espiritu Santo- och Chetumal-vikarna i ö.) och öar (Cozumal i ö.). Men norra kusten är omgifven af en nästan oafbruten rad låga dyner, hvilka omsluta en bred lagun, som varierar i längd och djup med årstiderna. Innanför lagunen ligger en bädd af koralliniska kalkstensklippor, hvilka bilda nästan hela halföns platåland. I geologiskt hänseende är halfön således en jämförelsevis ung bildning, småningom betäckt med ett lager af tunn jord, bildad genom kalkens förvittring. Här och der afbrytes den jämna ytan af några sjöbäcken (Bacalar och Chicankanah) och några få isolerade kullar och åsar i v. samt på östra sidan Sierra Alta, en bergskedja, som genomgår hela halfön från Cap Catóche i n. till granskapet af sjön Petén i Guatemala. Klimatet är torrt, med otillräcklig och oviss nederbörd, samt hett (temperaturen varierar mellan 24° och 37° i skuggan), till följd af såväl landets tropiska läge som granskapet till Golfströmmen, hvilken under sin passage genom Yucatan-sundet går närmare Y. än Cuba. Det oaktadt är det jämförelsevis sundt, ehuru gula febern periodvis besöker kusten. Hela norra delen och större delen af Sierra Alta sakna större träd; men kustlandet på ömse sidor till Tabasco och Honduras, som har tillräcklig nederbörd, för att skogväxt kan uppstå, eger skogar af mahogni och andra finare trädslag, vanilj, kampeschträd och andra färgträd. De vanligaste kulturväxterna äro majs, sockerrör, tobak, bomull, kaffe och särskildt hennequen, den s. k yucatanhampan eller sisalhampan, <i>Agave sisalensis,</i> som växer öfverallt och begagnas till tågvirke, säckväf och andra gröfre väfnader. Endast en jämförelsevis ringa del af landet är odlad, och egarna af de stora länderierna (<i>haciendas</i>) ega hvarken nödigt kapital eller energi att förvalta dem. Derför visa sig öfverallt tecken till förfall; hela landet är hufvudsakligen en ödemark, säger en amerikansk reseskildrare, Ober. Hufvudstaden i staten Yucatan är Merida (omkr» 40,000 innev.), som är förenadt med sin hamn Progreso, på nordvestra kusten, genom en 
page_number=75, index= - Yucatan ... 
40 km. lång jernväg, den enda i landet. Hufvudstaden i staten Campeche är Campeche (16,000 innev.), på vestra kusten. Andra städer på halfön äro Tikul, Uxmal och Valladolid i Y. och hamnen El Carmen på en ö i Terminossjön i Campeche. Enligt officiella uppgifter finnas på halfön 7 städer, 13 köpingar, 143 byar, jämte 15 öfvergifna nybyggen och 333 »haciendas». Men högst få af dessa platser hafva 10,000 innev., de flesta under 1,000. Den teckning af landet dessa siffror, som ock innesluta 62 »ruinstäder», gifva kontrasterar märkligt med tillståndet på den spanska eröfringens tid, om hvilket vittna otaliga ruiner af städer, tempel, palats och andra offentliga byggnader, spridda öfver platån och särskildt omkring de nu öde norra och nordöstra stränderna af halfön. Hela norra delen af halfön, som nu nästan alldeles saknar rinnande vatten, skogväxt och innevånare, var vid den tiden tätt bebyggd och full af folkrika städer, märkliga för sina offentliga byggnaders storlek, glans och konstnärliga utsmyckning. Ty <i>Maya,</i> såsom landet då kallades, var medelpunkten för det vidt spridda maya-quiché folkets makt och kultur, hvilka täflade med och i flere afseenden öfverträffade de peruanska inkas' och aztekernas. Ehuru mayafolket redan då inträdt i en period af förfall, var det ännu starkt och mäktigt nog att i 20 år (1527–47) motstå »conquistadorerna». Man har förundrat sig öfver att ett så kalt, torrt och nästan flodlöst land någonsin kunnat blifva hem för en blomstrande civilisation. Men frånvaron af floder på platån synes vara en följd icke så mycket af bristande nederbörd som af den ytterligt porösa, kalihaltiga marken, hvilken absorberar vatten som en svamp och hindrar uppkomsten af vattendrag. Men under ytan samlas vatten i sådan ymnighet, att det nästan öfverallt kan upphemtas genom borrbrunnar. Den nuv. befolkningen har försummat att fullfölja hvad som systematiskt gjordes af dess förfäder, hvilkas artificiella sjöar och underjordiska reservoarer måste räknas bland mayakulturens märkligaste verk. Om andra byggnadsverk vittna de monumentala ruiner, som ligga spridda öfver en stor del af Central-Amerika, men hufvudsakligen inom en triangel, bildad af räta linier genom Mitla i Uajaca, Copan i Honduras samt Y:s nordkust. Af de »62 ruinstäderna» i Y. äro följande de vigtigaste eller åtminstone de bäst kända och beskrifna: Izamal, Mayapan, Aké, Acanceh, Uxmal, Tikul och Kabah (alla i nordvestra hörnet af halfön, omkring Merida, som sjelf står på ruinerna af Tihu), Chichen-Itza (ungefär halfvägs mellan Tikul och östkusten) samt Labria, Nohbecan och Potonchan i Campeche. Särskildt byggnaderna i Uxmal, Aké, Kabah och Chichen-Itza täfla i storlek och prakt med de i Palenque i Chiapas, Coban och Lorillard i Guatemala samt Copan i Honduras. Det fins ingenting jämförligt med dem i Anahuac, och i Nya verlden öfverträffas de i arkitektur och artistisk smak endast af byggnadsverken i Mitla och Perù. Mayapan (»Mayafolkets banérstad») låg redan i ruiner på »conquistadorernas» tid, förstörd under ett allmänt uppror af vasallstaterna ett årh. förut. Dess öfvervuxna ruiner upptaga ett betydligt område och omfatta bl. a. en ofantlig vall, som på afstånd ser ut som en trädbevuxen kulle. Uxmal är utan medtäflare med afseende på storleken af sina byggnader, rikedomen på skulpturverk och dessas nästan klassiska skönhet. Särskildt märkliga bland dess byggnader äro det s. k. jungfruhuset och det ryktbara Casa del gubernador, eller guvernörens palats, det senare med en underbart vacker fris, 100 m. lång. Det förra, som innehöll 88 rum af alla storlekar, bildar en stor fyrkant med 85 m. lång front och omsluter en gård, 78,5 m. lång och 65 m. bred. Der upptäckte Le Plongeon 1881 en staty, som öfverträffade allt hvad man i den vägen förut funnit i Central-Amerika. Aké har en stor, egendomlig pyramid. Uppå densamma reste sig 36 pelare (29 ännu qvarstående), hvar och en 4 fot i qvadrat och 4–5 m. höga, ordnade i tre parallella rader med 3 m. afstånd. Det hela hvilar på en platform, 64,5 m. lång och 14 m. bred, uppför hvilken leder en väldig trappa. Vid Izamal står en annan stor pyramid med en bas af nära 200 m. längd jämte tre andra och ett kolossalt hufvud, nära 4 m. högt, ej monolit, utan uppmuradt. Det jättelika ansigtet, beskrifvet och aftecknadt af Stephens, var försvunnet vid Charnays besök. Denne senare forskare beskref först de underbara ruinerna vid Chichen-Itza, hvilka omfatta ett jungfruhus, en bollspelsgård, flere tempel och andra byggnader, rikt smyckade med friser, statyer, pelare, reliefer o. d., hela gruppen belägen rundt om en stor pyramid, kallad Castillo efter den byggnad, som står på dess topp. Chichen-Itza, som säkerligen var bebodt på eröfringens tid, var itzaernas hufvudstad, ett af de mäktigaste mayafolken, som senare tyckes hafva flyttat söderut till granskapet af sjön Petén, der stammar med detta namn ännu finnas. Knappast mindre vigtiga än Chichen-Itzas äro Kabahs byggnadsverk. De båda städerna voro förenade genom en stenlagd landsväg, hvaraf rester ännu synas, och Kabah måste hafva varit en mycket stor stad, ty dess ruiner, till hvilka höra höga pyramider, ofantliga terrasser och präktiga palats eller tempel, äro spridda öfver en stor yta. Många ruiner, som beskrifvits af äldre resande, saknas nu, och många återstå utan tvifvel att upptäcka i den tropiska vegetationen, särskildt i de okända trakterna mot Guatemalas gräns. Många af byggnaderna äro försedda med inskrifter, men deras tolkning är ej ännu funnen. Oaktadt vissa olikheter tillhöra de tydligen alla samma skriftsystem, men huruvida detta är ideografiskt, fonetiskt eller en mellanform af dessa, kan ej med visshet afgöras. 
Samma maya-ras, som innehade halfön på eröfringens tid, bildar till 5/6 dess nuvarande befolkning; spaniorer och mestiser bebo nästan uteslutande städerna. Infödingarna äro föga karakteristiska. Ehuru de i allmänhet äro fredliga, tåliga under förtryck och något tröga, saknar deras historia efter den spanska eröfringen (1547) icke alldeles lyckliga tilldragelser. 
page_number=76, index= - Yucatan ... 
Efter mer än två århundradens passivt motstånd utbröt 1761 ett allmänt uppror mot den spanska styrelsen. Sjelfständighetsförklaringen 1821 följdes 1824 af landets förening med det mejikanska statsförbundet, hvilken varade utan afbrott till 1840, då Y. bildade en sjelfständig republik, hvilken med våld upplöstes 1843. Under det för Mejico olyckliga kriget mot Förenta staterna gjorde infödingarna i Y. 1846 uppror, mot hvilket de herskande klasserna måste kalla mejikanerna till hjelp (1847–53), hvarefter halfön åter förlorade sin sjelfständighet och delades (1861) i två förbundsstater. Men upproret undertrycktes ej fullständigt, och många af indianerna, som dragit sig undan till kustlandet på andra sidan Sierra Alta, föra der en oberoende tillvaro. — Literaturen om Y. är ovanligt rik, tack vare det intresse dess ruiner väckt. Här må nämnas: Brasseur de Bourbourg: »Histoire des nations civilisées de Mexique et de l'Amérique Centrale» (1857–59) och »Etudes sur le système graphique et la langue des mayas» (1869–70), Kingsborough: »Antiquities of Mexico» (1831–48, bd 2 o. 3), Bancroft: »Native races of the Pacific states» (1875) och »History of the Pacific states» (1882–87, bd 4 o. 5), J. L. Stephens: »Incidents of travel in Y.» (2:dra uppl. 1858), E. G. Squier: »Travels in Central America» (1853) och »Notes on Central America» (1855), J. D. Baldwin: »Ancient America» (1872), Nadaillac: »Prehistoric America» (1885), och D. Charnay: »The ancient cities of the new world» (1887). 
<b>Yucca</b> Lin., <i>bot.,</i> en liljeartad växt (nat. fam. <i>Liliaceae</i> L.), närmast beslägtad med de verkliga aloëerna (icke agaverna). Yucca är ett slägte af högre eller lägre arter, hvilka hafva enkla stammar och ej utskjuta grenar, men likväl kunna förökas derigenom att afskurna stambitar, som läggas i fuktig jord, skjuta skott och gifva upphof till nya afkomlingar. De spiralställda bladen äro enkelnerviga, med hela kanter. I toppen af stammen bryter fram en rik blomsamling, oftast i form af en vidlyftig spira af vidgadt klocklika, 6-klufna kalkar, som vanligen äro praktfulla, hvita, hos vissa arter med anstrykningar af purpurstrimmor, såsom <i>Y. aloefolia</i> L., <i>Y. gloriosa</i> L., <i>Y. superba</i> Haw. m. fl. Flere smalbladiga Yucca-arter hänföras äfven till slägtet <i>Draccena</i> L. (se d. o.). O. T. S. 
<b>Yukissé.</b> Se Oenocarpus. 
<b>Yukon.</b> Se Jukon. 
<b>Yule</b> [jūl], Sir Henry, engelsk militär och geograf, föddes nära Edinburgh d. 1 Maj 1820. Såväl hans fader som hans tvänne bröder hade tjenat i Indien, och efter studier i Edinburgh och vid den indiska militärskolan i Addiscombe ingick Y. 1840 i den bengaliska ingeniörkåren. Han var i flere år sysselsatt med kanalarbeten i Nordvestprovinserna och deltog derefter i fälttågen i Pendjab 1846 och 1848 samt i kriget mot Birma 1853. 1855 följde han som sekreterare öfverste Phayre på dennes beskickning till Ava samt offentliggjorde öfver denna en berättelse (försedd med en ny karta öfver Birma), hvilken genom djup forskning, öfversigtlig gruppering samt utomordentlig noggranhet och iakttagelseförmåga röjde hans ovanliga begåfning. Redan förut hade Y. skrifvit ett arbete öfver fortifikation samt några vetenskapliga och geografiska uppsatser för Asiatiska sällskapets i Bengalen »Journal». Under indiska upproret hade han sig ålagdt att upprätthålla jernvägsförbindelsen i Gangesdalen. 1857–62 var han sekreterare i departementet för allmänna arbeten, men tog sistn. år afsked med öfverstes titel och återvände till Europa. 1875 blef han medlem af Indiska rådet. Från 1877 till sin död, d. 30 Dec. 1889, var han president i Hakluyt-sällskapet och biträdde vid utgifvandet af dess publikationer. Bl. a. utgaf han genom detta sällskap »Mirabilia of Friar Jordanus» (1864) och »Cathay and the way thither» (1866), en samling medeltidsnotiser öfver Asiens geografi med inledande essay öfver samfärdseln mellan Kina och Vesterns folk före sjövägens upptäckt. Detta vigtiga och värdefulla verk öppnade ett nytt fält för forskningen i trakter, som sedan århundraden varit en förseglad bok. Ännu mer betydande var hans upplaga och öfversättning af Marco Polos reseberättelse: »The book of Ser Marco Polo» (2 bd, 1871; ny reviderad och tillökad uppl. 1875). För denna hade Y. besökt de offentliga biblioteken i London, Paris, Florens och i synnerhet Venezia för att komplettera materialet, hvars kärna samlingarna i Palermo bildade. Arbetet ställde honom i jämnhöjd med samtidens förnämsta geografer och förskaffade honom det italienska geografiska sällskapets guldmedalj samt Londonsällskapets stiftaremedalj. Från hans hand härröra vidare <i>Hobson-Jobson,</i> en glossar öfver anglo-indiska ord och fraser i umgängesspråket och beslägtade uttryck (1886, tills. med Arthur Burnell), inledningen till den engelska öfversättningen af Przevaljskijs »Resor i Mongoliet» (1876), till den nya upplagan af Woods »Oxus» (1872) och till kapten Gills »River of goldon sand» (1880), artiklar i 9:de uppl. af «Encyclopaedia Britannica» samt uppsatser i engelska och indiska tidskrifter. 
<b>Yunnan.</b> Se Junnan. 
<b>Yussupov</b> (Jussupov), Nikolai Borisovitj, furst, rysk musiker, f. 1827, d. 1891, elev i violinspel af Vieuxtemps, underhöll ett kapell i sitt palats i Petersburg och gjorde vidsträckta resor i Europa för sina skrifter <i>Luthommographie</i> (1856) samt <i>Histoire de la musique en Russie</i> (1862). Han framträdde äfven som kompositör med en violinkonsert och en programsymfoni med obligat violin, benämnd <i>Gonzalce de Cordoue.</i> A. L. 
<b>Yverdon</b> [ivärdå'ng], T. Iferten, Lat. <i>Eburodunum,</i> stad i schweiziska kantonen Vaud, vid Thièles utlopp i Neufchâtelsjön och vid jernvägen Lausanne–Neufchâtel. Omkr. 6,000 innev. Gammalt slott, bygdt i 12:te årh. af Konrad af Zähringen, 1536–1798 säte för Berns landfogdar och 1805–25 lokal för Pestalozzis läroanstalt, nu progymnasium. Befäst plats redan på romarnas tid, tillhörde orten derefter konungariket Burgund, hertigarna af Zähringen, Savojen 1259–1536 (med undantag af åren 1475–78) samt derefter, till 1798, Bern. 
page_number=77, index= - Yvetot, stad i Normandie - Yvon, Adolphe - Yxa, ett verktyg, som hufvudsakligast nyttjas till timmermansarbete - Yxern, insjö i Småland, mellersta Kalmar län - Yxhult, sten- och kalkbrott i Kumla socken, Nerike 
 <b>Yvetot</b> [ivtå'], stad i Normandie, 38 km. n. ö. om Rouen, med omkr. 9,000 innev., bildade jämte ett litet stycke land länge ett suveränt område, hvars innehafvare bar titeln »konung» (<i>roi d'Yvetot</i>). Sagan berättar, att den frankiske konungen Klotar I (d. 561), som mördat sin vasall herren till Y., Gautier, i Soissons kyrka, till försoning af sin feloni (se d. o.) befriat Y. från frankiskt öfverherskap och upphöjt det till arfkonungarike. Om orsaken är oviss, är den saken säker att innehafvarna af Y. buro konungatitel och fingo den erkänd af franska konungar. 1681 af skaffade parlamentet suveräniteten. Innehafvaren kallade sig derefter »furst» (<i>prince d'Yvetot</i>), och områdets innevånare voro ända till den stora revolutionen fria från skatter till staten. Särskildt bekant har Y. blifvit genom Bérangers godmodigt skämtsamma visa »Le roi d'Yvetot». 
<b>Yvon</b> [ivå'ng], Adolphe, fransk målare, f. 1817 i Luxemburg, d. i Paris 1893, var i Paris lärjunge till Delaroche, af hvilken han lärde sig att lägga större vigt på en regelrätt komposition i s. k. stor stil än på en realistisk åskådning. Han uppträdde första gången 1842 med ett porträtt och begaf sig 1843 till Ryssland, der han gjorde lyckade studier och bilder från rysk historia och ryskt lif, såsom framförallt till <i>Slaget på Kulikovska fältet</i> mellan ryssar och tatarer (1850). Men snart vände han sig, efter sin hemkomst, till nationella ämnen, och det första af hans arbeten, som väckte något uppseende, var <i>Napoleons öfvergång öfver S:t Bernhard</i> (1853), hvarpå följde hans stora tafla <i>Marskalk Ney betäcker reträtten i Ryssland</i> (1855, nu i Versailles). På grund af detta arbete erhöll han af regeringen uppdrag att för museet i Versailles skildra hjeltedaterna i Krimkriget. Han gjorde härtill sina studier på ort och ställe, bemödande sig liksom Horace Vernet att så troget som möjligt återgifva terrängen, händelsernas yttre förlopp och de olika truppslagens deltagande i striden. Deraf uppstodo tre taflor, hvilka höra till de största i Versailles och skildra stormningen af Malakovtornet i dess olika moment. De tre bilderna äro <i>La conrtine de Malakoff</i> (1859), med den sårade general Bosquet som hufvudperson, <i>La gorge de Malakoff</i> (Salonen 1859), med massor i vildt handgemäng vid ingången till fästet, och <i>La prise de Malakoff</i> (Salonen 1857), då zuaverna med Mac-Mahon inträngt och plantera fanan på höjden. Taflorna äro i enskildheter lyckade, men ega föga sammanhållning och enhet. Men ännu mindre lyckades Y. skapa ett helt i skildringen af <i>Slaget vid Solferino</i> (1861), ty kejsar Napoleon III till häst på en kulle, omgifven af sin stab, bildar icke någon verklig medelpunkt, och hela behandlingen är tom och intetsägande. Bättre lyckades han i framställningen af <i>Slaget vid Magenta</i> (1863), som är mera uppfattadt i likhet med Malakovtaflorna. Vidare målade Y. allegorier och porträtt, såsom <i>De sju dödssynderna</i> (efter Dante), allegori af Nordamerikas Förenta stater, porträtt af general Vinoy och kejsareprinsen m. fl. Minst lyckad var <i>Kyrassierernas anfall vid Wörth</i> (1875), och rent bisarra äro tvänne bilder från samma tid, <i>Caesar,</i> en framställning af eröfringslustans och krigets gräslighet, samt <i>Barbarernas läger,</i> en folkvandringsscen från tiden näst före Roms fall. C. R. N. 
<b>Yxa,</b> ett verktyg, som hufvudsakligast nyttjas till timmermansarbete och består af ett efter olika behof formadt eggjern, fäst i änden af ett längre eller kortare träskaft. Utom den vanliga allbekanta <i>huggyxan</i> förekomma flere andra former, såsom skarfyxa, skålyxa, proberyxa o. s. v. (för timmermansarbete) samt isyxa. — På <i>skarfyxan</i> är äggen ställd så, att den verkar vinkelrätt mot den riktning, hvari yxans skaft röres, hvarigenom träpjesen, som bearbetas, kan erhålla en slät och jämn yta vid sliktningen. — <i>Skålyxan</i> är både till formen och i afs. på yxans förande under arbetet nära beslägtad med skarfyxan. Skillnaden mellan dessa båda yxor består endast deri, att skarfyxan åstadkommer en slät yta, men skålyxan ett rännformigt spår. — <i>Proberyxan</i> nyttjas vid virkesbesigtningar för upprensning af virket på sådana ställen, der det gifves anledning befara, att virket kan vara mindre godt. Denna yxa är försedd med egg åt båda kanter; den ena eggen är något smalare än den andra. — <i>Isyxan</i> är, till följd deraf att den är afsedd till arbete i någorlunda tjock is, försedd med smalt och högt hufvud, hvarjämte skaftet är längre än på en vanlig yxa. J. G. B. 
<b>Yxern,</b> insjö i Småland, mellersta Kalmar län, inom socknarna Frödinge, Locknevi och Hjorted vid en höjd af omkr. 90 m. öfver hafvet. Längd i n. och s. 12 km., bredd 1–4 km. Areal 17 1/4 qvkm. Sjön, som genomflytes af Botorpsström, har många öar. Vid södra änden ligger Yxerns jernvägsstation vid en liten bibana till Vestervik–Hultsfredsbanan. A. G. 
<b>Yxhult,</b> sten- och kalkbrott i Kumla socken, Nerike, med kalkugnar och mekaniskt stenhuggeri för aptering af silurisk kalksten till beklädnad å husfasader, trappor, golf, rännor, grafmonument, qvarnstenar m. m. Dessa stenbrott, som tillhört kronan och bearbetats från urminnes tider, under namn af <i>Hällebråtens allmänning,</i> inköptes 1824 från kronan af regementskommissarien Konr. Adlers och fick 1849, då egendomen bebygts och öfvertogs af dennes son Gust. Adlers, namnet Yxhult. — Det tillhör f. n. (1894) Yxhults stenhuggeri-aktiebolag, som eger fastigheterna 3/4. mtl N. och S. Yxhult med tillhörande 1/12 mtl f. d. Hällebråtens allmänning, 150/6720 mtl Hällabrottet samt 1/4 mtl Hynneberg, jämte stenhuggeriet taxeringsvärderade till 22,600 kr. Bolaget sysselsätter omkr. 140 arbetare, af hvilka en stor del bebor egna jordlägenheter, inköpta från angränsande hemman. Y. är genom egen, bredspårig, 6 km. lång jernväg, Kumla–Yxhults jernväg, förenadt med Örebro–Halsbergsbanan. — Tillverkningarna försäljas hufvudsakligen inom riket, men ock på utlandet. Bolaget eger jämväl stenbrott med mekaniskt stenhuggeri och stensliperi å lägenheten Vilhelmsberg och 1/8 mtl Sättra i Askers socken, Nerike, 
page_number=78, index= - Yxhult, sten- och kalkbrott i Kumla socken, Nerike - Yxkull (Üxkull), svenska adliga ätter. Se Meyerdorff - Yxlägg, bot. Se Primula - Yxnerum, socken i Östergötlands län - Yxningen, insjö på gränsen mellan Östergötland och Småland 
hvarest sysselsättas omkr. 70 arbetare. Taxeringsvärdet 23,000 kr. — Äfven der hafva arbetarna till en del egna lägenheter invid egendomen. 
<b>Yxkull</b> (Üxkull), svenska adliga ätter. Se Meyendorff. 
<b>Yxlägg,</b> <i>bot.</i> Se Primula. 
<b>Yxnerum,</b> socken i Östergötlands län, Skärkinds härad. Areal 10,173 har, 1,169 innev. (1892). Annex till Björsäter, Linköpings stift, Skärkinds kontrakt. 
<b>Yxningen,</b> insjö på gränsen mellan Östergötland och Småland, ej långt från Valdemarsvik, har en längd i v. och ö. af omkr. 17 km. samt en bredd af 2/3–5 km. Arealen är nära 33 qvkm. Sjön ligger 38,6 m. öfver hafvet och har betydligt djup; den omgifves af en bergig trakt med toppar af 60–80 m. höjd öfver sjöns yta. Dock ligger en mängd gårdar vid stränderna. Y. upptager afloppen för Borken, Såken, Risten, Höfvern m. fl. sjöar samt afflyter åt n. genom Gusumsån till Slätbaken. A. G. 
page_number=79, index= - Z är den tjugutredje bokstafven i det vanliga (yngre) latinska alfabetet, den tjugufemte - eller, i fall V och W räknas hvart för sig, den tjugusjette - i det allmänna europeiska alfabetet 
 <b>Z</b> är den tjugutredje bokstafven i det vanliga (yngre) latinska alfabetet, den tjugufemte — eller, i fall V och W räknas hvart för sig, den tjugusjette — i det allmänna europeiska alfabetet. Utvecklingen har varit tämligen analog med den för Y beskrifna. Bortsedt från några spridda spår af <i>z</i> i gamla latinska texter och på mynt, förekommer Lat. <i>z</i> först i det yngre latinska alfabetet (fr. 1:sta årh. före vår tidr.) och är der inlånadt från det allmängrekiska (urspr. joniska) alfabetet under formen <b>Z.</b> Det nyttjades endast och allenast för beteckning af det (dubbelljud) <i>z,</i> som förekom i de till latinet lånade grekiska orden och egennamnen. Det latinska <i>z</i> öfverensstämmer till sin form nästan fullständigt med den i det allmängrekiska alfabetet straxt före och omkr. vår tidräknings början öfliga formen <b>Z</b>, som inordnades på den 23:dje platsen, under det att det ur <i>C</i> nybildade <i>G</i> kom att intaga den plats (n:r 7), som i ursprungsalfabeten innehafves af tecknet för <i>z</i> (<i>zajin</i>). Men en äldre form i nästan alla grekiska alfabetvarianter är [tecken] (på vasen från Caere [tecken]). Detta tecken utgår direkt från det ursemitiska (moabitiska) tecknet [tecken] [tecken] (<i>zajin</i>), ett af de fyra sibilanttecknen, som de grekiska alfabeten upptogo från de semitiska och på olika sätt använde (jfr <b>S</b> och <b>X</b>). Zajin intager i det semitiska alfabetet (Hebr. ז) samt i de ursprungliga grekiska (der det efter analogi af <i>βῆτα, ἦτα</i> fått namnet <i>ζῆτα</i>) det 7:de rummet. I de semitiska alfabeten betecknar det tonande (»lent») <i>s</i> (fonet. transkriptionstecken <i>z</i>). Det gammal-latinska alfabetet saknar, som sagdt, <i>zajin</i> och skiljer sig dervidlag ej blott från det dermed närmast beslägtade, näml. det faliskiska alfabetet, der typen är [tecken] [tecken], utan också från det oskiska och flere etruskiska vas-alfabet, hvilkas <i>zajin</i> närmast öfverensstämmer med det allmängrekiska, samt från de vanliga etruskiska inskrifternas [tecken] [tecken] [tecken], med hvilka det umbriska i det närmaste öfverensstämmer, och från det nordetruskiska [tecken] [tecken]. Det grekiska Z, <i>ζ</i> har i de båda fornbulgariska alfabeten inlånats under tvänne former, som beteckna resp. <i>dz</i> och <i>z</i> och sedan sammanfallit i ljudvärdet <i>z</i> (tonande <i>s</i>). Det ena tecknet (n:r 7 i det cyrilliska) ligger till grund för det ryska tecknet З з (= <i>s-</i>ljud). Från den grekiska majuskeln har äfvenledes det 7:de tecknet i det gotiska (Wulfilas) alfabetet utgått. Det på ofvan angifna sätt i det yngre latinska alfabetet inkomna grekiska <b>Z</b> går igen i de moderna antiqva- och frakturstilarnas typer. Härvid är blott en omständighet att märka, näml. att den med en släng nedanför raden ofta försedda formen från 1000-talet blir särdeles vanlig i Italien och Frankrike, i hvilket senare land derur uppstått <i>ç</i> (<i>cédille</i> = »litet zeta»). Det äldre runalfabetet anses hafva ombildat den latinska majuskeln till ᛉ ᛣ (n:r 15) med ursprunglig betydelse af <i>z-</i>ljud, sedan derur utveckladt nordiskt <i>r-</i>ljud (vanligen återgifvet med <i>R</i>). I den yngre nordiska runraden intager tecknet ᛉ, typhistoriskt uppkommet ur ᛗ, det 15:de rummet, men betecknar der <i>m,</i> under det den omvända formen ᛣ betecknar R och understundom efter första ljudet i namnet (<i>ýr</i>) vokalen <i>y</i> (ibland <i>e,</i> möjligen <i>i</i>), och till namn och funktion står den i förbindelse med den gamla runan med detta namn, näml. den vanligast ĕ eller ĭ uttryckande runan [runa] i äldre runalfabet (se <b>Y</b>). När man i transkriptionsalfabet för vetenskapligt bruk använder <i>z</i> (såsom i transkription af avestiska, fornbulgariska och ryska) eller föröfrigt i vetenskaplig framställning brukar tecknet <i>z</i> eller <i>z-</i>ljud (såsom i denna artikel), så menas dermed tonande (s. k. »lent») <i>s-</i>ljud (se <b>S</b>). På samma sätt användes <i>z</i> med vissa diakritiska tecken för att återgifva olika slags tonande spiranter. Så <i>ž</i> i transkription af avestiska, fornbulgariska och ryska och <i>ź</i> i litaviska för att beteckna <i>s-</i>ljud (se <b>S</b>). — <i>Zajin</i> var i de semitiska språken tecken för tonande <i>s</i> (d. v. s. <i>z-</i>Ljud), men användes i grekiskan ursprungligen för att beteckna en kombination af två ljud, nämligen sannolikast <i>zd</i> (<i>ὄζος</i> af <i>*ozdos, πεζός</i> af <i>*pedio-</i>). Detta ljudvärde hade <i>ζ</i> i de flesta grekiska dialekter, specielt jonisk-attiskan. I eoliskan infördes senare skrifningen <i>σδ,</i> sannolik 
page_number=80, index= - Z är den tjugutredje bokstafven i det vanliga (yngre) latinska alfabetet, den tjugufemte - eller, i fall V och W räknas hvart för sig, den tjugusjette - i det allmänna europeiska alfabetet - Zaandam, Zaardam l. Saardam, stor by i nederländska prov. Nord-Holland, vid Zaans utlopp i viken Ij - Zaba. Se Biskra - Zabaikal l. Sabaikal. Se Transbajkalien - Zabalkanskij. Se Diebitsch Sabalkanski - Zabarella, Francesco - Zabathai Zevi. Se Schabbathai Zevi - Zabern (Fr. Saverne), stad i Elsass-Lothringen, området Unter-Elsass - Zabier, sabier. Se Johanneskristna och Mandéer - Zacatecas. 1. En af de centrala staterna i Mejico 
på den grund att efter 4:de årh. före vår tidr. det allmän grekiska <i>ζ</i> öfvergick till ett enkelt ljud, nämligen <i>z-</i>ljud, ett ljudvärde, som fortlefvat till nygrekiskan i våra dagar. I eliskan och arkadiskan betecknade <i>ζ</i> interdental tonande spirant (ð). I Lat. återgafs Grek. <i>ζ</i> ursprungligen mest med <i>s.</i> Efter <i>s-</i>tecknets införande betecknade det snarast <i>s-</i> och <i>z-</i>ljud. Samma ljudvärde hade och har <i>z</i> först och främst i de alfabet, som i senare tid direkt utgått från det grekiska, nämligen de slaviska och gotiska. Detta är ock för det mesta fallet i de direkt ur det latinska härledda alfabeten, såsom i det äldre runalfabetet samt de germanska och romanska språkens ljudbeteckningssystem. I franskan beteckna <i>z z-</i>ljud: <i>zéro, zone, Balzac, gaz, Berlioz, Buloz, allez-y, chez-eux.</i> I italienskan nyttjas <i>z</i> för att beteckna dels <i>ts</i> (<i>benefizio, corruzione</i>), dels <i>dz</i> (<i>pranzo, mezzo,</i> midt, <i>zelo</i>). Engelskt <i>z</i> är <i>a-</i>ljud: <i>zealj buzz, buzzard.</i> Det är hufvudsakligen från italienskan och tyskan som ljudvärdet <i>ts</i> för <i>z</i> härstammar. I fornhögtyskan användes tecknet <i>z</i> för att uttrycka de ur samgermanskt <i>t</i> (Indo-europ. <i>d</i>) uppkomna ljuden och ljudförbindelserna <i>s, ss</i> (tecknadt <i>zz</i>) och <i>ts, tts</i> (tecknadt <i>z</i> och <i>zz</i>). Det förra fallet förekommer i inljud (utljud) efter vokaler: T. <i>wasser</i> af Fht. <i>wazzar</i> af <i>*watar, das</i>(<i>s</i>) af <i>daz</i> af <i>*þat.</i> Det senare i uddljud, i inljud efter konsonanter (<i>l, r, m, n</i>) samt i gemination: <i>ziehen</i> af <i>ziohan</i> af <i>*tiohan</i> (jfr Got. <i>tiuhan</i>), <i>schwarz</i> af <i>swarz</i> af <i>*swart</i> (jfr Sv. <i>svart</i>), <i>schatz</i> af <i>scaz</i> af <i>*skatts</i> (jfr Got. <i>skatts</i>), <i>setzen</i> af <i>setzan</i> af <i>*settian</i> (jfr Fornsachs. <i>settian,</i> Got. <i>satjan</i>), i hvilka senare fall tyskt <i>tz</i> = Fht. <i>z.</i> I de skandinaviska språken betecknar <i>z</i> mest <i>s.</i> Specielt i svenskan har <i>ts</i> antingen ljudlagsenligt, äfven i lånord, öfvergått till <i>s</i> i början af ord, eller ock tecknas det nästan allmänt med <i>ts.</i> — Angående den fonetiska beskaffenheten och den språkhistoriska utvecklingen af de i ljudförbindelsen (affrikatan) <i>ts</i> (resp. <i>dz</i>) ingående ljuden <i>t</i> och <i>s</i> (resp. <i>d</i> och <i>z</i>) se under <b>D, S, T.</b> K. F. J. 
Under medeltiden nyttjades stundom <i>Z</i> som tecken för talet 2,000. <i>Z</i> har vidare användts som tecken för 1/3 as, <i>zz</i> för 2/3 as. I gamla läkareskrifter träffas <i>z</i> som tecken för 1 1/2 uns eller 1 drachma eller 8 skrupel, och <i>zz</i> betecknar der dels myrra, dels ingefära. På äldre franska <i>mynt</i> betecknar <i>Z</i> myntningsorten <i>Grenoble.</i> I <i>kemien</i> är <i>Zr</i> tecken för <i>zirkonium, Zn</i> för <i>zincum,</i> zink. I <i>matematiken</i> nyttjas <i>z</i> som tecken för en obekant storhet (jfr <i>X</i>). — <i>Z</i> förekommer dessutom såsom förkortningstecken för Fr. <i>zéro</i> (noll) och för <i>zon.</i> 
<b>Zaandam</b> [sān-], Zaardam l. Saardam, stor by i nederländska prov. Nord-Holland, vid Zaans utlopp i viken Ij. Platsen, med öfver 14,000 innev., har husen merendels af trä, hvit- eller grönmålade, och utmärker sig liksom andra byar i Nord-Holland för en utomordentlig renlighet. I omgifningen ligga flere hundra väderqvarnar utmed Zaan, hvilka begagnas för målning och krossning af alla möjliga föremål, såsom mjöl, gryn, oljefrön, färgämnen, senap, snus, lump till papper m. m., till sågning af bräder och, icke minst, till krossning af trass, en vulkanisk produkt, som ditföres från Andernach och Laachsjön, och som blandad med kalk och sand utgör ett förträffligt bindemedel vid sluss-, damm- och andra vattenbyggnader. Äfven idkas något skeppsbyggeri. Ännu visas det lilla hus med två rum, der Peter den store bodde en vecka 1697, då han uppehöll sig vid mynheer Kalfs varf i Z. för att förvärfva kunskap i skeppsbyggeri. Öfver kaminen lät kejsar Alexander I vid sitt besök der 1814 uppsätta en marmortafla med inskriften: »Petro magno — Alexander». 
<b>Zaba.</b> Se Biskra. 
<b>Zabaikal</b> (af R. <i>za,</i> på andra sidan om) l. Sabaikal. Se Transbajkalien. 
<b>Zabalkanskij</b> (af R. <i>za,</i> på andra sidan). Se Diebitsch Sabalkanski. 
<b>Zabarella,</b> Francesco, italiensk prelat och skriftställare, f. i Padua 1339, var juris professor i sin födelsestad, tills venezianerna underkufvade densamma. Han flyttade då till Florens, valdes af denna stads innevånare till ärkebiskop samt utnämndes 1411 af påfven Johannes XXIII till kardinal och sändebud hos kejsar Sigismund. Z. deltog i Konstanz-konciliet och dog derunder af öfveransträngning, 1417. Bland hans arbeten må nämnas <i>Commentarii in Decretales et Clementinas</i> (6 foliobd), <i>Acta in conciliis Pisano et Constantiensi</i> och <i>De felicitate.</i> 
<b>Zabathai Zevi.</b> Se Schabbathai Zevi. 
<b>Zabern</b> (Fr. <i>Saverne</i>), stad i Elsass-Lothringen, området Unter-Elsass, vid Zorn (ett tillflöde till Rhen), Rhen–Marne-kanalen och jernvägen Strassburg–Paris. 7,341 innev. (1891). Gymnasium. Vinodling. Tillverkning af slipstenar. Staden har ännu många trähus från 16:de årh. och ett monumentalt slott, bygdt 1780 af kardinal de Bohan, biskop i Strassburg. Det gamla l. öfre slottet (Oberhof), bygdt i slutet af 15:de årh., är sedan 1858 fornsaksmuseum. På de skogklädda höjderna ö. om staden ligga intressanta ruiner af feodalslotten Hoh-Barr, Greifenstein, Klein- och Gross-Geroldseck. Från Z. går en 1728–37 anlagd präktig väg öfver Vogeserna; passet som skiljer Central-Vogeserna från Nedre Vogeserna, är endast 380 m. högt. — Z., romarnas <i>Tabernae</i> (se Taberna), en station vid vägen mellan <i>Argentoratum</i> (Strassburg) och <i>Divodurum</i> (Metz), är en af de äldsta tyska städer. Det tillhörde under medeltiden biskoparna af Metz, senare biskoparna af Strassburg, hvilka der en tid hade sitt residens. 1525 hade en hop upproriska bönder, omkr. 20,000, tagit sin tillflykt till staden, der de belägrades af hertig Anton af Lothringen. Trots kapitulationsvilkoren blefvo de nästan till sista man nedhuggna. 
<b>Zabier,</b> sabier. Se Johanneskristna och Mandéer. 
<b>Zacatecas. 1. En af de centrala staterna i Mejico. Areal 65,167 qvkm. Omkr. 527,000 innev. Det är ett högland genomdraget af Mazapil, Norillos, Guadalupe och andra malmförande bergskedjor, hvilka göra denna stat till en af de främsta i republiken i afseende på mineralrikedomar. Näst Veta Madre i 
page_number=81, index= - Zacatecas. 1. En af de centrala staterna i Mejico - Zacchia, Paolo, il Vecchio (den äldre) - Zaccolini, Padre Matteo - Zaccone, Pierre - Zach, Franz Xaver von - Zacharias, en profet. Se Zakarja - Zacharias, påfve 741-752 - Zachariä, Just Friedrich Wilhelm 
Guanajuato och Comstock-ådran i Nevada anses Veta Grande i Z. vara den rikaste silfvermalmsådra i Nord-Amerika. De förnämsta grufdistrikten äro Zacatecas, Espiritu Santo, Chapala, Los Arcos, Norias, Ipala, Santa Lucia, Naranjal och Santo Martino. 1886 arbetades i 323 grufvor (deraf 21 guld-, 67 guld- och silfver-, 167 ensamt silfver-, 15 koppar-, 37 bly- och 16 qvicksilfvergrufvor). Utom dessa mineralskatter eger staten stora förutsättningar att blifva ett rikt jordbruksland, ty särskildt sydvestra delen är mycket bördig och väl vattnad af floderna Tlaltenango och Juchipila. Majs, hvete, frukt (persikor, aprikoser, drufvor) samt alla slags grönsaker odlas med framgång. De kala och torra norra trakterna hafva några goda betesmarker, der nötboskap, åsnor, hästar, får och getter väl trifvas. Några af bergssluttningarna äro bevuxna med skog af ceder, ek, alm, ask m. fl. trädslag. — 2. Hufvudstad i nämnda stat och medelpunkt i en af de äldsta och mest gifvande silfvermalmsfyndigheter i republiken, ligger på 2,430 m. höjd i en smal dal, omgifven af berg, som nästan alla innehålla outtömliga ådror af ädel metall. Inom en halftimmes väg från staden ligga tolf grufvor, af hvilka några med få afbrott varit bearbetade i öfver 300 år. Stadens myntverk har under åren 1772–1865 myntat 740 mill. kr. i silfver- och 2 mill. kr. i guldmynt. Efter fullbordandet af den central-mejikanska jernvägen dit (1884) har stadens folkmängd vuxit hastigt och uppgår nu till omkr. 60,000. Den omgifvande trakten är bergig och nästan vegetationslös. Der ligga flere små sjöar, som lemna salt och soda. 
<b>Zacchia</b> [tsa'ckia], Paolo, il Vecchio (den äldre), italiensk målare, hvars födelse- och dödsår samt lefnadsomständigheter äro okända, var verksam i Lucca 1520–30 och troligen äfven i Florens. Han hade förmodligen utbildat sig under inflytande af Domenico Ghirlandajo och Fra Bartolommeo i Florens samt af Sodorna och Beccafumi i Siena. I Lucca finnas af honom <i>Kristi himmelsfärd</i> (i kyrkan S. Salvatore) och <i>Marias himmelsfärd</i> (1527; i S. Agostino), i Berlins museum <i>Maria med Jesusbarnet och den lille Johannes.</i> C. R. N. 
<b>Zaccollni,</b> Padre Matteo, italiensk målare, f. i Cesena 1590, d. i Rom 1630, utmärkte sig i perspektivmåleriet, hvari han skall hafva undervisat Domenichino och Poussin. Längre fram blef han munk och ingick i teatinernas orden, hvarför ock hans förnämsta arbeten finnas i S. Silvestro på Monte Cavallo, en kyrka, som tillhör denna orden. Han skref också en afhandling om perspektivet. 
<b>Zaccone</b> [ṡakkå'n], Pierre, fransk romanförfattare, f. 1817 i Douai, blef 1835 posttjensteman i Bretagne och anställdes 1843 i generalpoststyrelsen i Paris, hvarest han snart slog sig på medarbetareskap i romaner och teaterpjeser samt under P. Févals egid fick insteg i folkbladens följetong, som han oförtrutet försåg med spännande och hårresande, illdåds-späckade skildringar, hvilka emellertid äro i moraliskt afseende tämligen harmlösa. Här må nämnas <i>Histoire des sociétés secrètes, politiques et religieuses</i> (5 bd, 1847; ny uppl. 1867–68), <i>Les ouvriers de Paris et les ouvriers de Londres</i> (2 bd, 1850; tills. med Féval), <i>Le roi de la basoche</i> (2 bd, 1853), <i>Les mystères du vieux Paris</i> (3 bd, 1854), <i>Les mystères de Bicêtre</i> (1864), <i>Histoire de l'Internationale</i> (1871; »Internationalens mysterier», s. å.), <i>La lanterne rouge</i> (1873; »Röda lyktan», 1880), <i>La cellule n:o 7</i> (1875; »Cellen n:o 7», 1880) och <i>Les nuits du boulevard</i> (1876; »Boulevardnätter i Paris», 1883). 
<b>Zach,</b> Franz Xaver von, friherre, tysk astronom, f. i Pressburg 1754, inträdde först i österrikisk krigstjenst och förestod derefter en professur i mekanik i Lemberg, vistades sedermera flere år på resor dels i Paris, dels i London och kallades 1786 af hertigen af Koburg-Gotha till föreståndare för det observatorium, som vid Seeberg vid Gotha var afsedt att uppföras, och hvilket äfven under Z:s ledning 1791 fullbordades. Der qvarstannade han till hertigens död, 1804, och gjorde under denna tid sitt observatorium till en medelpunkt för den dåtida astronomiska verlden såväl genom den utbildning i praktisk astronomi, som der kom flere yngre astronomer till del, som genom de tidskrifter han der utgaf. Sedan han derefter enligt den aflidne hertigens önskan fungerat såsom hofmästare vid enkehertiginnans hof till hennes död, 1827, tillbragte han återstoden af sitt lif pår esor. Han afled i Paris 1832. Z. uppsatte 1798 tidskriften »Geographische ephemeriden», hvilken 1800 öfvergick i »Monatliche correspondenz zur beförderung der erd- und himmelskunde», som utgafs till 1814 (sedan 1807, då Z. sjelf upphörde med redaktionen, af Lindenau). En ny tidskrift på franska (»Correspondance astronomique, geogr. et hydraulique») utgafs af Z. åren 1818–1825). Han utgaf äfven <i>Tabulae motuum solis</i> (1792), hvilka aflöste Lacailles »Tabulae solares» af 1758. K. B. 
<b>Zacharias,</b> en profet. Se Zakarja. 
<b>Zacharias,</b> påfve 741–752, af samma grekiska slägt som företrädaren, Gregorius III. Genom att gifva sitt bifall till den siste merovingiske konungens, Childerik III:s, afsättning och Pipins uppstigande på tronen lade han grunden till det frankiska rikets och den frankiska kyrkans nära förbindelse med Rom, en förbindelse, som sedermera blef af så stor betydelse för påfvekyrkan. Med klokhet förstod Z. att skydda romerska stolens intressen gentemot de besvärlige langobarderna. J. P. 
<b>Zachariä,</b> Just Friedrich Wilhelm, tysk skald, f. 1726 i Frankenhausen, studerade i Leipzig och Göttingen, blef 1748 lärare vid Collegium Carolinum i Braunschweig och 1761 professor i literatur vid detta polytekniska läroverk samt befordrades 1775 till kanonikus vid Cyriakstiftet i Braunschweig. Död 1777. — Z. följde först Gottscheds riktning, men drogs snart öfver till Leipzig-författarna, som hade »Bremer beiträge» till organ. Han gjorde sig ett namn genom åtskilliga komiska epopéer i Boileaus och Popes stil; likt den senare införde han elementarandar och allegoriska väsenden, 
page_number=82, index= - Zachariä, Just Friedrich Wilhelm - Zachariä, Heinrich Albert - Zachariä von Lingenthal. 1. Karl Salomo Z. v. L. - Zachariä von Lingenthal. 2. Karl Eduard Z. v. L. - Zacharyaslewicz, Jan - Zacher, Ernst Julius August 
men med mindre god verkan. Hans första och till ämnet bästa epopé, <i>Der renommist</i> (1744; på alexandriner), skildrar åskådligt det dåtida studentlivet. I den förnäma verlden spelar <i>Das schnupftuch</i> (1761; »Näsduken», 1773), så ock <i>Phaeton</i> (1754), hvilken liksom <i>Murner in der hölle</i> (1757) är skrifven på hexameter. I <i>Die tageszeiten</i> (4 sånger, 1755), en hexametrisk beskrifvande dikt efter mönstret af Thomsons »Årstider», framstår Z. delvis till sin fördel, liksom äfven i <i>Fabeln und erzählungen in Burkhard Waldis' manier</i> (1771). Hans öfversättning af Miltons »Paradise lost» träffar ej rätta tonen. Z:s »Poetische schriften» utgåfvos i 9 bd 1763–65 och i 2 bd 1772 (ny uppl. 1840). 
<b>Zachariä,</b> Heinrich Albert, tysk rättslärd, f. 1806 i hertigdömet Gotha, vardt 1835 e. o. och 1842 ord. professor i juridik vid Göttingens universitet. Under reformrörelserna 1848–49 var han medlem af »vorparlamentet», femtiomannautskottet och nationalparlamentet i Frankfart a. M., medverkade vid utarbetande af den tillärnade riksförfattningen och var derjämte hannoverska kronans förtroendeman i tyska förbundsförsamlingen (till dennas upplösning i Juli 1848). Såsom motståndare till Preussens annekteringspolitik insattes Z. 1867 af valkretsen Göttingen i nordtyska riksdagen och blef s. å. lifstidsrepresentant för Göttingens universitet i preussiska herrehuset. Död 1875. Z:s mest ansedda arbeten äro <i>Deutsches staats- und bundesrecht</i> (3 bd, 1841–45; 3:dje uppl. 1865–67) och <i>Handbuch des deutschen strafprozesses</i> (1861–68). 
<b>Zachariä von Lingenthal.</b> 1. Karl Salomo Z. v. L., tysk rättslärd, f. 1769 i Meissen, blef 1794 privatdocent i Wittenberg och föreläste i kanonisk rätt samt utnämndes 1798 till e. o. professor och 1802 till ord. professor i juridik derstädes. 1807 antog han en professur i Heidelberg och qvarstannade der till sin död, 1843, året förut upphöjd i ärftligt adelsstånd med namnet von Lingenthal. Han var en tid ledamot af Badens landtdag. Hans anseende som rättslärd sträckte sig vida utom Tyskland, och hans mening i tvistiga rättsfrågor inhemtades flere gånger både i Tyskland, England och Frankrike. Hans skrifter behandla nästan hvarje gren af jurisprudensen; de äro filosofiska, historiska och praktiska, afse romersk, kanonisk, tysk och fransk rätt. Till de förnämsta räknas: <i>Handbuch des kursächsischen lehnrechts</i> (1796; 2:dra uppl., af Chr. E. Weisse och F. A. von Langenn, 1823), <i>Die einheit des staats und der kirche mit rücksicht auf die deutsche rechtsverfassung</i> (1797), <i>Versuch einer allgemeinen hermeneutik des rechts</i> (1805), <i>Die wissenschaft der gesetzgebung</i> (1806), <i>Handbuch des französischen civilrechts</i> (7:de uppl. 1886–87; öfvers. till italienska och franska, flere uppl.), <i>Vierzig bücher vom staate</i> (1820–32; 2:dra uppl., 5 bd, 1839–42), ett verk, som både han sjelf och hans beundrare skattade högst, och som blifvit jämfördt med Montesquieus »l'Esprit des lois», samt Entwurf eines strafgesetzbuchs (1826). Man har förebrått honom ombytlighet i åsigter, men denna var ett bevis på hans uppriktighet och hans oaflåtliga forskningsbegär. Jfr Ch. Brocher: »K. S. Zachariae, sa vie et ses oeuvres» (1870). — 2. Karl Eduard Z. v. L., tysk rättslärd, den föregåendes son, f. 1812 i Heidelberg, blef 1835 docent i Heidelberg och 1842 e. o. professor derstädes, men tog 1845 afsked och har sedan lefvat på sitt gods. 1852 och 1853 samt 1866–70 var han ledamot af preussiska landtdagen. Bland hans skrifter märkas: <i>Geschichte des griech.-römischen privatrechts</i> (1864; 3:dje uppl. 1892), <i>Jus graeco-romanum</i> (bd 1–7, 1856–84), en samling källor till den bysantinska rätten, samt <i>Justiniani novellae</i> (2 bd, 1881–84). 
<b>Zacharyasiewicz</b> [-vitj], Jan, polsk romanförfattare, f. 1825 i Radymno (östra Galizien), var som gymnasist politisk fånge på Spielberg 1842–44, studerade derefter vid Lembergs universitet, vardt 1848 redaktör för tidskriften »Postep» (Framåtskridande) och måste 1849–51 utstå ett nytt fästningsstraff i Theresienstadt. Han redigerade sedermera i 10 år »Dziennik literacki» (Literär dagbok). Z. har med framgång odlat den politiska tendensromanen. I <i>Czapka czerwona</i> (Röda mössan) och <i>Tajny fundusz</i> (Hemliga fonden) tager han till ämne spioneri- och polisväsendet, i <i>Swięty Jur</i> (Helige Georgs dag) och <i>Zły interes</i> (Slem vinning; 1876) polsk-ruteniska förhållanden, i <i>Na krésach</i> (Vid gränsen) slavernas kamp mot germanerna. Dessa och andra politiska romaner af honom blefvo förbjudna i ryska Polen, hvaremot Z., omvexlande med Kraszewski, har försett Varsjav-tidskrifterna med sede- och konstnärsromaner. 
<b>Zacher,</b> Ernst Julius August, tysk språkforskare och literaturhistoriker, f. 1816 i Schlesien, blef filos. doktor i Halle 1844, biblioteksassistent 1847, docent 1853, e. o. professor dersammastädes 1856, professor och öfverbibliotekarie i Königsberg 1859 och slutligen åter professor i Halle 1803. Han dog derst. 1887. Trots en storartad lärdom åstadkom Z. såsom vetenskaplig skriftställare icke synnerligen mycket. Hvad han från trycket utgaf består mest i recensioner och en mängd andra smärre uppsatser och meddelanden. Bland skrifter af något större omfång förtjena nämnas <i>Das gothische alphabet Vulfilas und das runenalphabet</i> (1855), <i>Germania</i> och <i>Germanen</i> i Ersch und Grubers »Encyclopaedie» (s. å.) och hans hufvudarbete: <i>Pseudocallisthenes. Forschungen zur kritik und geschichte der ältesten aufzeichnung der Alexandersage</i> (1867). Z:s största betydelse är att söka dels i en långvarig och inflytelserik lärareverksamhet, dels deri att han grundlade och med sällspordt nit ända till sin död ledde tvänne ännu fortlefvande betydelsefulla literära företag: »Zeitschrift für deutsche philologie» sedan 1868 (medutgifvare E. Höpfner) och »Germanistische handbibliotek» sedan 1869, detta senare utgörande en samling af förträffliga kritiska handupplagor af de äldsta och vigtigaste germanska literaturalstren (t. ex. Vulfila, Heliand, Otfrid, den poetiska Eddan m. fl.). Jfr K. Weinhold: »Julius Zacher» (i »Zeitschrift für deutsche philologie». B. 20, 1888). Ad. N–n. 
page_number=83, index= - Zacho, Christian - Zachrisson, Karl August - Zachtleven, tysk namnform för Saftleven - Zacynthus. Se Zakyntho - Zadok. Se Sadducéer - Zadok (Z. Kahn), rabbin - Zafar (Zhafar). Se Safar - Zafarani-öarna. Se Presidio - Zaffer, T. (Ital. zaffera). Se Koboltsafflor - Zaganelli, Francesco de Bosio, kallad da Cotignola - Zagazig (Sagasig), stad i Nedre Egypten - Zagor. Se Agram - Zagora. Se Helikon - Zagoskin. Se Sagoskin - Zágráb. Se Agram - Zagrevs, Grek. mytol., ett binamn för Dionysos. Se Bacchus, sp. 1403 - Zagyva, största bifloden fr. h. till Teis, Ungern - Zahle, Nathalie - Zahn. 1. Johann Karl Wilhelm Z. 
 <b>Zacho,</b> Christian, dansk målare, född d. 31 Mars 1843 vid Grenaa i Jylland, kom i målarelära i Aarhus och genomgick sedan konstakademien i Köpenhamn. Under la Cours ledning utbildade han sig till landskapsmålare och vann snart anseende som sådan. Åren 1878–79 var han utomlands såsom akademiens stipendiat. 1884 framträdde han med <i>Et stille vand i Dyrehaven,</i> som belönades med Thorvaldsens utställningsmedalj. Han blef 1887 medlem af konstakademiens plenarförsamling och invaldes sedan i akademirådet. Z. har också målat porträtt. Ph. W. 
<b>Zachrisson,</b> Karl August, historiker, läroboksförfattare, född å bergmästarebostället Knutsberg vid Nora d. 20 April 1839, blef student i Upsala 1856 och filos. kand. derst. 1862 samt promoverades 1863 till filos. doktor efter att hafva försvarat afhandlingen <i>Sveriges underhandlingar om beväpnad neutralitet 1778–1780.</i> Sedan 1864 är Z. lektor i historia och geografi vid Högre lärarinneseminarium i Stockholm. Han har skildrat förra afdelningen af Europas historia under reformationstidehvarfvet (t. o. m. freden i Augsburg 1555) i den af E. Wallis redigerade »Illustr. verldshistoria» (del 4, 1878) samt utgifvit bl. a. ett par goda, för högre flickläroverk afsedda historiska läroböcker: <i>Lärobok i världshistorien</i> (1890; 2:dra uppl. 1894) och <i>Lärobok i Sveriges historia</i> (1891). 
<b>Zachtleven</b> [-lēfen], tysk namnform för Saftleven. 
<b>Zacynthus.</b> Se Zakyntho. 
<b>Zadok.</b> Se Sadducéer. 
<b>Zadok</b> (Z. Kahn), rabbin, f. 1839 i Mommenheim, Elsass, blef 1868 öfverrabbin vid centralkonsistorium för israeliterna i Frankrike och är hederspresident för Alliance israélite universelle. Bland hans utgifna arbeten må nämnas <i>Recueil det controverses religieuses du moyen-âge</i> (1882), <i>Étude sur le livre de Joseph le zélateur</i> (1889) och <i>L'esclavage selon la Bible et le Talmud</i> (1891). L. L. 
<b>Zafar</b> (Zhafar). Se Safar. 
<b>Zafarani-öarna.</b> Se Presidio. 
<b>Zaffer,</b> T. (Ital. <i>zaffera</i>). Se Koboltsafflor. 
<b>Zaganelli,</b> Francesco di Bosio, kallad da Cotignola efter sin födelseort, italiensk målare, tillhörde skolan i Romagna och var 1505–27 verksam i Ravenna enligt signerade, ännu bibehållna taflor. Han var lärjunge af Niccolò Rondinello och utbildade sig under inflytande af Francesco Francias verk. Ett altarverk af honom, <i>Madonna med fyra helgon</i> (1518), finnes i Ravennas pinakotek. Berlins museum eger en <i>Bebådelse med helgon</i> (1509). Arbeten af Z. finnas äfven i Rimini, Forli, Milano och Parma. — Af hans broder, Bernardino Z. da Cotignola, finnes blott en enda altartafla (i karmelitkyrkan i Pavia), hvars predella (fotstycke), <i>S. Sebastians martyrium,</i> förvaras i Londons National gallery. 
<b>Zagazig</b> (Sagasig), stad i Nedre Egypten, prov. Sjarkije, i deltat, vid Muis-kanalen (Tanitiska Nilarmen) och vid de der hvarandra korsande jernvägarna från Kairo till nedre deltat och från Ismailia till Nilens hufvudarm. 19,815 innev. (1882). Större delen af den i östra deltat skördade bomullen går till Z., der den renas, sorteras och delvis spinnes för att derifrån utgå i marknaden. Z. har äfven stor spanmålshandel. Det är en jämförelsevis ung, men snabbt uppblomstrande handelsstad. I forntiden låg på nästan samma plats staden <i>Bubastos</i> (se d. o.). De stora grushögarna efter den gamla staden, kallade <i>Tell Basta,</i> innehålla en mängd mindre fornsaker. 
<b>Zagor.</b> Se Agram. 
<b>Zagora.</b> Se Helikon. 
<b>Zagoskin.</b> Se Sagoskin. 
<b>Zágráb.</b> Se Agram. 
<b>Zagrevs,</b> <i>Grek. mytol.,</i> ett binamn för Dionysos. Se Bacchus, sp. 1403. 
<b>Zagyva</b> [sa'djva], största bifloden fr. h. till Teis, Ungern, upprinner på södra sidan af Medvesberget i ungerska komitatet Nográd och flyter med slingrande lopp mot s. samt förenar sig vid Szolnok med Teis. Längd 167 km. Dess största tillflöde är Tarna från komitatet Gömör. 
<b>Zahle,</b> Nathalie, dansk pedagog, född d. 11 Juni 1827, dotter till presten och skalden Sophus Z. (f. 1797, d. 1837), upprättade 1851 i Köpenhamn en undervisningsanstalt för lärarinnor samt öfvertog s. å. en flickskola. Småningom utvidgades hennes skola, så att den omfattade klasser för privatlärarinnor, folkskolelärarinnor, preliminär- och studentexamen jämte en mera allmän kurs för unga flickor samt en hushållsskola. Hela anstalten blef 1885 en fast institution: »N. Zahles skole», i hvars styrelse stiftarinnan är den ledande. 1882–83 utgaf hon ett par småskrifter <i>Om kvindens uddannelse her i landet,</i> deri hon utvecklade sina grundtankar om qvinnans inre frigörelse genom ökad kunskap och insigt, så att vetande och ej okunnighet blefve värn för den sanna qvinligheten; derjämte häfdade hon qvinnans oberoende af mannen genom utveckling af hennes förmåga af sjelftörsörjning. Fröken Z:s verksamhet har varit af genomgripande betydelse för qvinnobildningen i Danmark, både den högre och den lägre. E. Ebg. 
<b>Zahn.</b> 1. Johann Karl Wilhelm Z., tysk tecknare och konstlärd, f. i Rodenburg i Hessen 1800, d. 1871 i Berlin, var son till en målare och genomgick konstakademien i Kassel samt studerade måleri i Paris 1823 under Gros, Chabillon och Bertin. 1824–27 vistades han i Italien, der han i Rom och Neapel studerade lemningama af den antika arkitekturen, hufvudsakligast med afseende på deras smyckande med målning och plastik. Likaså studerade han och aftecknade i Pompeji och Herculaneum de antika väggmålningarna och utgaf 1828 <i>Neu entdeckte wandgemälde in Pompeji.</i> Han blef professor i Berlin 1829, men 1830 reste han åter till Italien och vistades der nästan uteslutande i 10 år, sysselsatt med att teckna, göra utgräfningar och genom köp anskaffa antiqviteter (terracottabilder, bronser, mynt m. m.). Han hade derjämte tillåtelse att taga gipsafgjutningar af framstående antika föremål i Neapels museum. Under tiden besökte han också Grekland, 
page_number=84, index= - Zahn. 1. Johann Karl Wilhelm Z. - Zahn. 2. Albert von Z. - Zahrtmann, Kristian Kristoffer - Zahrtmann, Peter Henrik Kristian - Zaimis, Thrasybulos - Zainer, Günther och Johann, tyska boktryckare. Se Boktryckarekonst, sp. 815 - Zaionczek. Se Zajaczek - Zaire. Se Kongo - Zaisan. Se Saisan - Zajaczek, Jósef, furst Z. - Zajecar. Se Saitsjar - Zakarias. Se Zacharias - Zakarja l. Zacharias, ett vanligt israelitiskt namn, som bäres af omkr. 30 personer i bibeln. Den märkligaste bland dem är den näst siste af de 12 s. k. mindre profeterna 
hvarefter han återvände hem med sina skatter och uppställde dem i Berlin. Z. utgaf <i>Die schönsten ornamente u. merkwürdigsten gemälde aus Pompeji, Herculaneum u. Stabiä</i> (1828–63), <i>Ornamente aller klassischen kunstepochen</i> (1832–48; 3:dje uppl. 1869–71) och <i>Verzierungen aus dem gesamtgebiete der bildenden kunst</i> (1842–44). Dessa arbeten, hvilka icke blott återgåfvo teckningen, utan äfven färgen (Z. uppfann 1818 en förbättring af den litografiska färgtrycksmetoden) å de framställda bilderna, hafva icke litet bidragit till kännedomen om antiken samt utvecklingen af den moderna ornamentiken och konstindustrien i Tyskland. För öfrigt var Z. icke ensidig i sitt sträfvande, utan omfattade äfven medeltidens ornamentik och arbetade för kännedomen om renaissancen. Han reste 1850–51 i Frankrike och Nederländerna, särskildt för att studera miniatyrmålningar i medeltidens handskrifter. — 2. Albert von Z., tysk konstskriftställare, f. 1836 i Leipzig, d. 1873 såsom rektor vid den af honom inrättade k. skolan för modellering samt ornament- och mönsterteckning i Dresden, uppsatte 1868 tidskriften »Jahrbücher für kunstwissenschaft», anordnade och katalogiserade Holbein-utställningen i Dresden 1871 samt författade bl. a. <i>Musterbuch für häusliche kunstarbeiten</i> (1864–65), <i>Dürers kunstlehre und sein verhältniss zur renaissance</i> (1866) och <i>Barock, rococo und zopf</i> (1873, i »Zeitschrift für bildende kunst»). 
<b>Zahrtmann,</b> Kristian Kristoffer, dansk sjömilitär, född i Viborg d. 21 Dec. 1793, blef löjtnant i flottan 1810 och deltog i striden vid Lyngör 1812. Sedan 1819 var han under flere år sysselsatt vid gradmätningen och steg till direktör för sjökarteverket, i hvilken befattning han förblef till sin död. Kaptenlöjtnant 1826 och adjutant hos konungen 1839, befordrades han till kommendörkapten 1843 och stod i spetsen för marinministeriet April 1848–Aug. 1850. Död d. 15 April 1853 såsom vice amiral. Z. gjorde sig under det lifliga meningsutbytet angående Danmarks försvar bemärkt genom en liten skrift 1831, hvari han kraftigt häfdade flottans betydelse, och skref ett par afhandlingar i dansk sjökrigshistoria. Han utarbetade också 1843 <i>Den danske lods,</i> en beskrifning af de danska farvattnen. E. Ebg. 
<b>Zahrtmann,</b> Peter Henrik Kristian, dansk målare, född d. 31 Mars 1843 i Rönne på Bornholm, student 1862, studerade vid tekniska institutet och konstakademien, hvarifrån han utgick 1868. Han har sedan 1869 i synnerhet utställt figurstycken, vanligen i landskapsomgifning. Hans <i>Leonora Kristina i fängelset,</i> ett ämne, som han sedan behandlat i en hel rad af sinsemellan mycket olika, men af en egendomlig talang starkt präglade bilder, förskaffade honom 1871 Neuhausenska premiet, och samma utmärkelse erhöll han för Kristiern II och Sigbrit, 1873, hvarjämte han 1874 fick den mindre guldmedaljen för kartongen <i>Ijob och hans vänner.</i> För resor utomlands åtnjöt han 1875–77 reseunderstöd af akademien och 1882 Ankerska legatet. Bland Z:s många arbeten utmärka sig i synnerhet hans italienska och grekiska friluftsstycken med landskap och folklifsskildringar. Ph. W. 
<b>Zaimis,</b> Thrasybulos, ny-grekisk statsman, f. 1829, d. 1880, studerade juridik i Athen och Paris och kastade sig efter en kort tjenstemannabana tidigt in i det politiska lifvet. Alltsedan 1850 satt han nästan utan afbrott i riksdagen såsom representant för sin födelseort, Kalavryta (på Peloponnesos). Han var flere gånger kammarens talman och minister samt 1869–70 och en del af 1871 konseljpresident. 
<b>Zainer,</b> Günther och Johann, tyska boktryckare. Se Boktryckarekonst, sp. 815. 
<b>Zaionczek.</b> Se Zajączek. 
<b>Zaire.</b> Se Kongo. 
<b>Zaisan.</b> Se Saisan. 
<b>Zajączek</b> [sajå'ngtjek], Jozef, furst Z., polsk militär, ståthållare, f. 1752, tjenade under Branicki emot konfederationen i Bar, var 1786–92 riksdagsman och deltog som generallöjtnant i 1794 års revolutionskrig. Då ryssarna d. 4 Nov. s. å. stormade Praga, der Z. var kommendant, lyckades han med 800 man komma undan öfver bron till Varsjav, ansågs ej hafva gjort hvad han bort för försvaret och blef betraktad som förrädare. I begrepp att lemna Polen, blef han tagen af österrikarna och hölls fången i Josephstadt till slutet af 1796. Såsom brigad- och divisionsgeneral kämpade han sedermera på fransmännens sida uti Italien, Egypten, Tyskland och Ryssland. I ryska fälttåget sårades han, så att ett af hans ben måste amputeras, och blef tillfångatagen af ryssarna. Efter konungariket Polens upprättande (1815) utnämnde kejsar Alexander honom till ståthållare i landet. 1818 upphöjdes han i ryskt furstligt stånd. Död 1826. 
<b>Zaječar.</b> Se Saitsjar. 
<b>Zakarias.</b> Se Zacharias. 
<b>Zakarja</b> l. Zacharias (Hebr. <i>Secharjah,</i> »Jah, d. v. s. Jahveh l. Jehovah, tänker på»), ett vanligt israelitiskt namn, som bäres af omkr, 30 personer i bibeln. Den märkligaste bland dem är den näst siste af de 12 s. k. mindre profeterna, enl. egen uppgift i sin profetiska bok, kap. 1: 1, 7, son till Berekja och sonson till presten Iddo, alltså af presterlig slägt. Född under den babylonska fångenskapen, synes han vid unga år hafva medföljt den skara, som under Serubabel 536 f. Kr. återvände hem. Hans profetiska uppträdande inföll under Darius Hystaspes' 2:dra regeringsår, d. v. s. omkr. 519, då han jämte profeten Haggai uppmanade sina landsmän att återupptaga det afbrutna tempelbyggandet. Den profetiska bok, som bär hans namn, sönderfaller i två till stil och innehåll mycket olika hufvudafdelningar, kap. 1–8 och kap. 9–14. Blott den förra torde hafva Z. till författare, ehuru flere exegeter försvara hans författareskap äfven till den andra afdelningen. Den förra afdelningen innehåller till större delen profetiska syner och slutar med en förutsägelse om Jerusalems och dess tempels framtida betydelse för hedningarnas omvändelse. Den senare afdelningen innehåller några af Gamla testamentets mest betydelsefulla messianska profetior. Måhända är denna afdelning 
page_number=85, index= - Zakarja l. Zacharias, ett vanligt israelitiskt namn, som bäres af omkr. 30 personer i bibeln. Den märkligaste bland dem är den näst siste af de 12 s. k. mindre profeterna - Zakrevskij ... 
äldre än den förra, förskrifvande sig från någon profet före den babylonska exilen. Man har gissat på någon af de äldre profeterna af samma namn (se nedan). Andra hålla före, att Jeremia är författaren, hufvudsakligen på grund af Matt. 27: 9. — Bland öfriga i bibeln förekommande personer med namnet Z. må nämnas: 1) En prest och profet under judakonungen Joas' tid (2 Krön. 24: 20 f.). Han var son till öfverstepresten Jojada och blef för sin botpredikan på konungens befallning stenad på tempelförgården omkr. 838 f. Kr. Möjligen är det denne Z., som åsyftas i Matt. 23: 35. 2) En profet under judakonungen Usias tid, omkr. 810–758 (2 Krön. 26: 5). 3) En konung i Israels rike, son till Jerobeam II och siste ättlingen af Jehus hus. Antagligen besteg han tronen omkr. 759 f. Kr., men han mördades efter en sex månaders gudlös regering (2 Kon. 14: 29; 15: 8–12). 4) En from man, son till Berekja, under judakonungen Ahas' tid (omkr. 743–728), omtalad i Es. 8: 2. 5) En prest af Abias skifte, Johannes Döparens fader (Luk. 1: 5 f.). Enligt en apokryfisk sägen skall han hafva blifvit mördad af konung Herodes på tempelförgården. J. P. 
<b>Zakrevskij,</b> Arsenij Andrejevitj, grefve, generalguvernör i Finland, född d. 13 Sept. (g. st.) 1786 i Tverska guvernementet, inträdde 1802 såsom fänrik i krigstjenst, deltog med utmärkelse i krigen mot Napoleon I samt i krigshändelserna i Finland 1808–09, blef flygeladjutant 1812 och generallöjtnant 1821 samt utnämndes 1823 till generalguvernör i Finland, hvilket ämbete han dock först 1824 tillträdde. Z. var missnöjd med den konstitutionella ställning Finland 1809 förvärfvat sig och råkade till följd deraf samt genom sitt sjelfrådiga lynne vid flere tillfällen i konflikt med landets inhemska styrelsemyndigheter. Slutligen gick det derhän, att senaten någon tid före kejsar Alexander I:s död i en till denne ingifven, af samtliga dess ledamöter undertecknad adress protesterade mot att generalguvernören, med förbigående af komitén för de finska ärendena i Petersburg och senaten i Helsingfors, utverkat kejserlig stadfästelse å särskilda förordningar, hvarigenom han öfverskridit de lagligen fastställda formerna. Då man efter Alexander I:s död (1825) i Helsingfors begynte aflägga trohetsed till storfurst Konstantin, som ansågs såsom rättmätig tronarfvinge, ville Z., enligt uppgift, införa det i Ryssland gällande edsformuläret; men planen rönte motstånd i senaten, och då kort derefter trohetsed till kejsar Nikolaus aflades, följdes det äfven sedermera i Finland begagnade formuläret. Under början af Nikolaus' regering åtnjöt Z. kejsarens ynnest, kallades, med bibehållande af generalguvernörsämbetet i Finland, 1826 till ledamot af dirigerande senaten och 1828 till minister för inrikes ärendena, utnämndes 1829 till general af infanteriet och erhöll 1830 finsk greflig värdighet. I Finlands styrelse ingrep han dåmera, såsom för det mesta bosatt i Petersburg, i mindre mån än förut. Han entledigades 1831 på begäran från generalguvernörsämbetet och sina öfriga befattningar samt lefde derefter i sexton års tid såsom privat person, mest å sina egendomar i närheten af Moskva, men återinträdde 1848 i statstjenst såsom krigs-generalguvernör öfver moskovska generalguvernemontet, hvarjämte han inkallades i rikskonseljen. Han erhöll afsked från dessa ämbeten 1859, vistades derefter till stor del utrikes och dog i Florens d. 11 Jan. (g. st.) 1865. Z:s brefvexling 1808–52 finnes utgifven af H. Dubrovin i Ryska hist. samfundets» Sbornik», del 73 (1890) och del 78 (1891), der äfven en biografi öfver honom meddelas. M. G. S. 
<b>Zakuto</b> (Sakūt), Abraham ben Samuel, spansk astronom af judisk börd, f. i Salamanca, d. före 1515, var astron, professor derst. under senare delen af 1400-talet. När judarna fördrefvos ur Spanien 1492, flydde Z. till Portugal, hvarest han blef konung Emanuels astronom och kronograf. Högst i anseende bland hans många arbeten stod <i>Juchasin</i> (Slägtledningar; 1566), ett kronologiskt verk, i hvilket han framställer den oafbrutna kedjan af judiska lärde från lagstiftaren Mose till år 1500. Alla följande bibliografer och kronologer i den judiska literaturen stödja sig på Z. Vidare märkes hans <i>Almanack perpetuum omnium planetarum motuum</i> (1502) och hans astronomiska taflor (1496). L. L. 
<b>Zakyntho</b> (Grek. <i>Zakynthos,</i> Lat. <i>Zacynthus,</i> Ital. <i>Zante</i>), en af de s. k. Joniska öarna, ligger på 37° 40' n. br., 21° ö. lgd (från Greenw.), v. om Peloponnesos utanför kusten af landskapet Elis, från hvars vestligaste udde den skiljes af ett ungefär 16 km. bredt sund. Areal 438 qvkm. Den vestra och södra delen af ön är till stor del uppfylld af berg, hvilkas största höjd är 760 m. Midtlandet är en stor, väl odlad slätt, som utgör en snart sagdt sammanhängande rad af träd- och vingårdar, här och der afbruten af ett betes- eller sädesfält. Den lågt liggande östra kusten erbjuder med sin yppiga vegetation (oliv-, fikon- och myrtenträd och andra subtropiska växter) seglaren en härlig anblick. För sin skönhet och bördighet har ön af italienarna fått namnet <i>fior di Levante</i> (»Levantens blomster»). Ön exporterar olja, vin och i främsta rummet korinter (1886 producerades på Z. 1/5 af hela Greklands korintskörd). Af vulkaniska krafters verksamhet visar ön många spår och har ofta hemsökts af jordbäfningar, i nyare tider 1811, 1820, 1840 och senast Jan.–April 1893, då en hemsk förödelse framkallades. Redan Herodotos omnämner på öns sydvestra sida befintliga källor af bergbeck, hvilkas afkastning ännu i dag tillgodogöres. Z. befolkades i uräldsta tider af achaier frän Peloponnesos och räknas i de homeriska sångerna till Odyssevs' rike. Efter att länge hafva utgjort en sjelfständig fristat kom det under macedonskt och sedan under romerskt välde. Från Öst-Rom eröfrades det i 11:te årh. af normanderna, bildade sedan 13:de årh. (efter det s. k. fjerde korståget) jämte Kefalonia ett herskap för familjen Orsini, sedermera för familjen Tocca, som hade det i län af huset Anjou i Neapel, och tillhörde från 15:de årh. till 1797 Venezia. Derefter delade 
page_number=86, index= - Zakrevskij ... 
det samma öden som de öfriga Joniska öarna och är sedan 1864 förenadt med konungariket Grekland. Det långa venezianska herraväldet har lemnat många spår efter sig: nästan hela adeln påstår sig härstamma från Venezia, de högre klasserna tala både italienska och grekiska, och en stor del af befolkningen tillhör romersk-katolska kyrkan. Z. har nu likasom i forntiden blott en enda stad, Zakyntho (Zante), med omkr. 16,000 innev., hvilken är belägen på östra kusten och till en del i ruiner efter senaste jordbäfningar. Ön bildar en egen nomarki, med 44,070 innev. (1889), näst nomarkien Korfu den tätast befolkade i Grekland. A. M. A. 
<b>Zala</b> och Zala-Egerszegh. Se Szalad. 
<b>Zaleski,</b> Bogdan Jozéf, polsk skald, f. 1802 i Ukraina, uppväxte på steppen och vardt förtrogen med den kosakiska landtbefolkningens sägner och sånger. Student i Varsjav 1820, knöt han vänskap med Goszczynski, vann tidigt skalderykte och lefde såsom informator i adliga hus till resningen 1830, då han rycktes in i händelserna. Han invaldes i polska riksdagen och utmärkte sig som officer vid nationalarmén. Efter Varsjavs fall 1831 emigrerade han till Paris och deltog der med Mickiewicz i stiftandet af polska föreningar. Han företog resor till England, Tyskland, Italien och Palestina samt bosatte sig 1871 i Villepreux nära Paris. Der dog han (blind) 1886, allmänt vördad af sina landsmän för sitt skaldskap och sin ädla karakter. — Z. tillhör den ukrainska skaldeskolan. Han har återgifvit sin hembygds sceneri och folklynne i ett bild- och färgglänsande språk, utmärkt af sällsynt välklang och naturlighet. Hans romantiska smådikter, samlade i <i>Dumy</i> (1822), <i>Rusalki</i> (1841) m. m., äro starkt lokalfärgade och originella; många hafva öfvergått till folkvisor. Han var äfven lycklig i sina historiska romanser och sådana större episka dikter som <i>Duch od stepu</i> (Steppens ande), <i>Przenajświętsza rodzina</i> (Den heliga familjen) och <i>Damian Wisniowięcki.</i> Z:s samlade diktverk (<i>Poezye</i>) utgåfvos i 4 bd 1851 (ny uppl. 1878). 
<b>Zaleszczyki</b> [-lesjtsjy'kj], stad i östra Galizien, på venstra stranden af Dnjestr, som der bildar gräns mot Bukovina, på en genom flodens krökning bildad landtunga. Omkr. 6,000 innev., de fleste rutener. Spanmåls- och trävaruhandel. 
<b>Zalevkos</b> (Lat. <i>Zaleucus</i>), forngrekisk lagstiftare hos de epizefyriske lokrerna i Syd-Italien (se Locri och Lokris), lefde sannolikt i 7:de årh. f. Kr. Om hans lagar finnas endast knapphändiga uppgifter. De synas till stor del hafva afsett det enskilda lifvets ordnande. A. M. A. 
<b>Zalesski,</b> Kasimir, polsk lustspelsförfattare, f. 1848, blef advokat i Varsjav och 1875 redaktör af tidskriften »Wiek» (Århundradet) derstädes samt har utvecklat betydande produktivitet som teaterförfattare. Bland hans stycken må nämnas <i>Przed sluby</i> (Före vigseln; 1875), <i>Zle ziarno</i> (Dåligt utsäde; 1876), <i>Artykuł 264</i> (Paragraf 264) och <i>Pani podkomorzyna</i> (Fru hofmästarinnan). 
<b>Zaljeskij</b> (R., af <i>za,</i> på andra sidan, och <i>ljes,</i> skog). Se Perejaslavl och Vladimir. 
<b>Zalmoxis.</b> Se Zamolxis. 
<b>Zalokostas,</b> Georgios, nygrekisk skald, f. 1805 i Epirus, död i Athen 1858, var en eldig och fosterländskt inspirerad frihetskald. Han besjöng hjeltedåden under frihetskrigen i bl. a. <i>Armatoloi kai kleftai, To chnaion tes Grabias</i> (Ali Pasjas tåg mot Morea), <i>To Mesolongion</i> (Missolonghi; prisbelönt 1851), <i>To stomion tes Prebezes</i> (Om sjöstriderna vid Artaviken), <i>Hai skiai tou Falerou</i> (Tåget af de fallne hjeltarnas skuggor), en dityramb öfver suliothöfdingen Markos Botsaris samt <i>Ho aspasmos tes ke Martiou</i> (1855, till minne af frihetsmartyren Konst. Regas). Samma inspiration och ädla hellenism prägla ock Z:s lyriska dikter, hvilka hälst fira lefnadsglädjen (saml. i <i>Horai skoles</i> m. m.). De utmärka sig äfven genom nya, klingande och konstrikt harmoniska versformer. Hans visor på epirotdialekt äro älskade t. o. m. af barnen. Han beherskade jämväl folkidiomet. Hans samlade diktverk (»Ta hapanta») utgåfvos 1859 (ny uppl, 1873). 
<b>Zalt-Bommel.</b> Se Bommel. 
<b>Zauski,</b> polsk adlig slägt. 1. Andrzej Chrysostom Z., biskop, f. 1650, blef 1674 kanik i Krakov, 1670 biskop af Kiev, 1684 af Tjernigov samt 1691 af Plock. Efter Johan Sobieskis död arbetade han förgäfves för prinsens af Conti val till polsk konung, men blef likväl af August II, sedan denne 1699 bestigit tronen, förhjelpt till Ermelands biskopsstol och utnämnd till kronstorkansler. Misstänkt för förräderi, skickades han 1705 såsom statsfånge till Ancona, men fick efter freden i Altranstädt återvända till Polen och blef efter konung Stanislaus' fördrifning 1709 å nyo kronstorkansler. Död 1711. Af vigt för Johan Sobieskis och August II:s historia är Z:s <i>Epistolarum historico-familiarium emendatio</i> (6 bd, 1709–11). — 2. Józef Andrzej Z., biskop, literaturvän, den föregåendes brorson, f. 1702, kanik af Plock och kronstorreferendarie, slöt sig efter August II:s död 1733 till Stanislaus Leszczynski och skickades till Rom att tillkännagifva hans tronbestigning. Der stannade han i tre år och vistades sedermera en tid vid Stanislaus' hof i Lothringen. Efter sin återkomst till Polen samlade han ett väldigt bibliotek, som inrymdes i ett särskildt palats i Varsjav och på 1740-talet öppnades för allmänheten. 1759 blef han biskop af Kiev. Ryssfiende och varm vän af Polens sjelfständighet, uppträdde han bl. a. vid riksdagen 1767 med stor frimodighet mot den ryska politiken, men till straff derför härjades hans gods och fördes han sjelf till Kaluga. Der skref han ur minnet <i>Biblioteca historyków</i> (utg. af Muczkowski, 1832), en bibliografi på vers. 1773 frigafs han, helsades med jubel i Varsjav och afled 1774. Sitt bibliotek (omkr. 230,000 bd) hade han testamenterat till polska nationen, men 1795 förde ryssarna det till Petersburg, der det bildar stommen till kejserliga biblioteket. Z. har stor betydelse för den polska literaturens återuppvaknande: han bidrog till stiftandet af Stanislaus-akademien i Nancy 
page_number=87, index= - Zakrevskij ... 
och Jablonowski-akademien i Leipzig, han understödde Konarski för utgifningen af »Volumina legum» m. m. Äfven sjelf uppträdde han såsom författare (lärda skrifter, dikter, skådespel). — Z:s äldre broder, Andrzej Stanislaw Kostka (f. 1694, d. 1758), utnämndes af August II till biskop af Plock, men slöt sig liksom brodern 1733 till Stanislaus Leszczynski, försonade sig med August III, blef kronstorkansler (1735–47) samt biskop af Kulm (1739) och Krakov (1746) och akademikansler. 
<b>Zama</b> (Z. Regia), stad i Numidien, låg omkr. 5 dagsmarscher s. v. om Kartago, enl. en för ej länge sedan funnen inskrift vid den nuv. byn Sidi-Amor-Djedidi, midt emellan Sicca och Hadrumetum. I närheten af Z., vid en v. om Sicca belägen ort, som af Livius kallas Naraggara, stod d. 19 Okt. (eller sannolikt redan på våren) 202 den strid mellan Scipio och Hannibal, genom hvilken det andra puniska krigets utgång afgjordes. Staden var senare Jubas (se d. o.) konungasäte. R. Tdh. 
<b>Zambezi.</b> Se Sambesi. 
<b>Zambo</b> (sambo), Sp., afkomling af neger och mulatt eller af neger och indian; äfven afkomling af neger och zambo. 
<b>Zambonis stapel.</b> Se Galvanisk stapel. 
<b>Zamiostrobus</b> Endlicher, <i>bot. paleont.,</i> provisorisk benämning på sådana fossila cykadé-kottar, hvilka till sin byggnad synas erinra om de nu lefvande slägtena <i>Zamia</i> och <i>Encephalartos.</i> A. G. N. 
<b>Zamites</b> Brongn., <i>bot. paleont.,</i> fossila, hufvudsakligen inom jurasystemet förekommande, medelstora eller tämligen små, till cykadéerna hänförda blad, hvilkas vanligen jämnbredt (eller äggrundt) lansettlika, helbräddade småblad voro med ett förtjockadt parti fästa på bladspindelns öfre sida, med afrundad eller stundom något hjertlik bas. Småbladens mellersta nerver äro parallella och riktade mot bladspetsen, medan de öfriga äro något divergerande och utstråla mot bladkanterna. Slägtet är numera helt och hållet utdödt, och dess ställning i förhållande till nutidens cykadéer är ännu oafgjord. I alla händelser var det icke närmare beslägtadt med <i>Zamia,</i> såsom man af namnet skulle kunnat förmoda. A. G. N. 
<b>Zamojski</b> (Zamoyski), gammal polsk adlig ätt, som har utbredt sig i Polen, Ryssland, Galizien och Posen samt eger stora gods. En gren af ätten upphöjdes 1791 i österrikiskt grefligt stånd. 1. Jan Szariusz Z., fältherre och statsman, född d. 1 April 1541 i Skokow, palatinatet Kulm, studerade i Paris och Padua samt återvände 1565 till sitt fädernesland, der han af Sigismund II August användes i statens tjenst och blef i många fall hans lärjunge. Aristokrat af renaste vatten, ökade han sitt stånds inflytande, i synnerhet vid konungavalen, i hvilka från denna tid hvarje adelsman egde rätt att taga del. Han var en förbittrad fiende till det österrikiska huset, hvars planer han ansåg farliga för Polen och dess aristokratiska institutioner. Han medverkade till Henriks af Valois utkorande (1573) och afgjorde i främsta rummet Stefan Bathoris (1575) och den svenske prinsen Sigismunds (1587) upphöjelse på den polska tronen. Han blef storkansler och 1580 storkronfältherre. Sina största lagrar såsom fältherre skar han under Stefan Bathoris regering i kriget mot ryssarna och ökade dem under Sigismund i fejderna mot turkar och tatarer i söder och mot svenskarna i Livland, sedan unionen mellan Polen och Sverige blifvit upplöst. Han tvang Karl Gyllenhielm och Jakob De la Gardie att uppgifva Volmar (1601), eröfrade Wittensten (1602) och lade Livland å nyo under polskt välde. Han råkade i en hetsig brefvexling med hertig Karl och utmanade slutligen denne till envig, men hertigen afslog (d. 10 Juli 1602) utmaningen i kraftiga uttryck och lofvade, att han skulle smörja Z. med käppen. I slutet af 1602 lemnades öfverbefälet åt Chodkiewicz. Sjelf en mycket bildad, till och med lärd man, var Z. bland sina samtida i Polen den störste gynnaren af alla vetenskapliga sträfvanden. I den af honom grundlagda och befästa staden Zamosc (som till 1820 var majorat) inrättade han 1594 en akademi med ett värdefullt bibliotek. Han dog i Zamosc d. 3 Juni 1605. Han skref sjelf flere arbeten, bl. a. <i>De senatu romano</i> (1563) och <i>Testamentum Joannis Zamori</i> (1606). Åtskilliga af Z:s bref publicerade J. Chr. Lünig (d. 1740) i »Literae procerum Europae». Z. egde en ofantlig förmögenhet och utrustade mer än en gång på egen bekostnad en armé emot fienden. I sitt tredje gifte (1583) äktade han konung Bathoris brorsdotter Griseldis. — 2. Andrzej Z., grefve, f. 1716, d. 1792, lemnade 1754 såsom generalmajor Sachsens tjenst, var 1764–67 polsk kronstorkansler och ordnade på uppdrag af 1776 års riksdag en lagsamling. (<i>Zbiór praw sadowych;</i> tryckt på hans egen bekostnad i 3 bd 1778), hvari han häfdade tredje ståndets rättigheter och föreslog afskaffandet af åtskilliga missbruk. Arbetet förkastades af 1780 års riksdag och brändes af bödeln, men dess idéer vunno erkännande i 1791 års författning. 1791 erhöll Z. för sig och sin familj österrikisk greflig värdighet. — 3. Andrzej Z., grefve, den föregåendes sonson, f. 1800, d. 1874, var vid utbrottet af 1830 års revolution chef för jordbruks- och handelsafdelningen af inrikesministeriet och en del af år 1831 inrikesminister. S. å. afgick han i en diplomatisk beskickning till Wien för att stämma Metternich för polackerna, naturligtvis utan att lyckas. Efter revolutionens undertryckande egnade han sig åt reformer af Polens inre förhållanden: han förberedde lifegenskapens upphäfvande på sina gods, inrättade skolor och uppsatte 1842 en tidskrift i landthushållning, som föranledde bildandet af ett landthushållningssällskap. Detta utbredde sig snart öfver hela landet; men då det började fullfölja politiska syften och Z. framstod som en af ledarna för aktionspolitiken, upphäfdes det 1862, hvarjämte Z. förvisades från Polen. Han begaf sig först till Frankrike och blef der den polska emigrationens chef, men sedermera bosatte han sig i Krakov. — Z:s broder grefve Wladyslaw Z. (f. 1803, d. 1868) var storfurst Konstantins adjutant, då 1830 års revolution utbröt. Han 
page_number=88, index= - Zakrevskij ... 
slöt sig till resningen och kämpade sedermera på belgiernas sida mot fransmännen, på italienarnas och ungrarnas mot Österrike och i Krimkriget mot Eyssland. 1. Hjr. 
<b>Zamolxis</b> (Zalmoxis), religiös och sedlig reformator hos geterna, ett folkslag i det forna Tracien, säges hafva varit slaf hos Pythagoras och efter sitt frigifvande återvändt till sina halfvilda landsmän, bland hvilka han sökte gifva spridning åt sin mästares odödlighetslära och dermed sammanhängande etiska och teosofiska åskådningssätt. Efter sin död hedrades han med gudomlig dyrkan, hvari äfven mennisko-offer ingingo. Herodotos, som meddelar dessa uppgifter, håller emellertid för troligt, att Z. i sjelfva verket lefvat långt före Pythagoras. Z:s hela historia är insvept i dunkel. Se vidare Geter. A. M. A. 
<b>Zamora.</b> 1. Provins i Spanien, i den forna prov. Leon, vid gränsen mot Portugal. Areal 10,615 qvkm. 270,072 innev. (1887). Genom prov. går från ö. till v. Duero, som der upptager Valderaduey och Esla fr. h. samt Guarena fr. v., hvarjämte dess vensterbiflod Tormes berör sydvestra gränsen på en sträcka af 40 km. Med undantag af nordvestra och vestra delarna, genom hvilka sträcker sig ett par grenar af Kantabriska bergen (Sierra de Culebra och Sierra de Peiia Negra), är prov. ett slättland, hvars lägsta punkt ligger 325 m. öfver hafvet. Dess slätter, särskildt »tierra de campo», bildad af Esla-dalen, producera rikligt med spanmål och skidfrukter jämte vin och lin. På högre mark uppfödas stora hjordar af merinosfår. Industrien är obetydlig. Prov. har endast en jernvägslinie, från hufvudstaden Z. till Medina vid nordbanan. — 2. Hufvustad i nämnda provins, ligger på högra stranden af Duero, öfver hvilken en vacker bro leder, på 619 m. höjd, och omgifves af förfallna murar, försvarade af några batterier. Omkr. 14,000 innev. Staden är biskopssäte och har en liten, men vacker romansk katedral (fullbordad 1174), några andra intressanta kyrkor från 12:te årh. samt ett gammalt slott. Prestseminarium, gymnasium och ingeniörsskola. Obetydliga linne- och yllemanufakturer. — Under den äldre medeltiden, då kristna och muhammedaner kämpade om besittningen af norra Spanien, var Z. genom sitt läge på Dueros norra strand en plats af betydlig strategisk vigt. Också vexlade den mycket ofta herrar under 9:de och 10:de årh. Ferdinand I gaf den 1061 åt sin dotter Urraca, och förgäfves sökte hennes broder Sancho komma i besittning af staden, ehuru den ryktbare Ruy Diaz de Vivar (El Cid Campeador) tillhörde belägringshären. 
<b>Zamora,</b> Antonio de, spansk dramatiker, född omkr. 1060, död omkr. 1730, var kammarherre hos konung Filip V och sekreterare vid depart. för Indien. Han imiterade i sina dramer Calderon och upptog gerna äldre ämnen, men behandlade dem i »comedia de figurons» öfverdrifna manér. De bästa äro <i>Mazariegos y Monsalves,</i> som erinrar om slägtstriden i »Romeo och Julia», <i>El convidado de piedra</i> (den omedelbara källan för Da Pontos text till operan »Don Juan», se d. o.) och lustspelet <i>El hechizado por fuerza,</i> hvilket än i dag uppföres. Dessa stycken äro intagna i bd 49 af «Biblioteca de autores españoles». Z:s 40 pjeser utgåfvos samlade i 2 bd 1744. 
<b>Zamość</b> [-måstj]. Se Samostje. 
<b>Zamoyski.</b> Se Zamojski. 
<b>Zampelios,</b> Joannes, ny-grekisk dramatiker, f. 1787 på Leukas, idkade vid italienska och franska högskolor juridiska och filologiska studier, var sedermera president för det politiskvetenskapliga samfundet Hetairia ton filon på Korfu och utnämndes till ledamot af öfverdomstolen derst., i hvilken egenskap han vann synnerligen högt anseende. Död 1856. Z. var en af det nyare Greklands mest inflytelserika patriotiska diktare. Med Alfieri till mönster skref han ett antal sorgspel med heroiska ämnen ur Greklands äldre och nyare historia, god dramatisk byggnad, kraftig karaktersteckning och ofta poetiskt vackra scener, bl. a. <i>Timoleon</i> (1818), <i>Halosis tes Konstantinoupoleos</i> (Konstantinopels eröfring) och <i>Rhigas</i> samt flere öfver det sista frihetskrigets hjeltar. Stilen är hvarken otadligt ren eller manérfri, och versmåttet, jambisk trimeter »skazon» (»haltande», med en spondé eller troké i st. f. den sista jamben), verkar långsläpigt. Z:s »Tragodiai» utgåfvos samlade i 2 bd 1860 och, i förening med hans filologiska och andra skrifter, i 2 bd 1856–57. — Z:s son Spyridon Z., f. 1828, har utgifvit folkvisesamlingen »Asmata demotika tes Hellados» (1852) och författat <i>Italohellenika</i> (1864) m. fl. literaturhistoriska skrifter. 
<b>Zampieri,</b> Domenico, kallad Domenichino, italiensk målare, f. i Bologna 1588, gjorde sina första studier hos den nederländske målaren Dionysius Calvaert från Antwerpen, som slagit sig ned i Bologna, men öfvergick vid 14 års ålder till Carracciernas skola, »Accademia degli Incamminati», såsom de kallade den. Då Annibale och Agostino Carracci kallades att dekorera Palazzo Farnese, togo de Z. med sig såsom hjelpare, omkr. 1600, och han fick då utföra en väggbild och ett dörrstycke efter mästarnas utkast, men efter egen teckning fick han i loggian måla <i>Adonis' död.</i> Genom en bolognesisk prelat i Rom erhöll han flere uppdrag, såsom <i>Petrus befrias ur fängelset</i> (i kyrkan S. Pietro in vincoli i Rom) och tre lunett-fresker ur Hieronymus-legenden (i förhallen till klostret S. Onofrio på Janiculus), alla ännu i Carracciernas stil, men med vissa sjelfständigt uppfattade figurer i dessa senare. Emellertid vann han härmed erkännande, och i de många verk, som nu följde tätt efter hvarandra, utvecklade han sig alltmer egendomligt. Så målade han 1608 <i>S. Andreas gisslas</i> (i helgonets kapell vid S. Gregorio i Rom), en freskobild, som utfördes i täflan med Guido Reni, hvilken på motsatta väggen målade samma helgons vandring till afrättsplatsen, och det var icke utan att samtiden gaf Z. företräde framför den äldre kamraten i allvarligt naturstudium. Sedan utförde han fresker med tilldragelser ur S. Nilus' lif (i helgonets kapell i Grotta ferrata, s. ö. om Rom, 1609–10), i hvilka han lyckats förena den karakteristiska detaljen med enhetlig 
page_number=89, index= - Zakrevskij ... 
uppfattning. Derpå följde mytologiska fresker, i slottet vid Bassano, och bilder ur S. Cecilias lif, i kyrkan S. Luigi de' Francesi i Rom, de senare berömda för lefvande naturlighet och ädel uppfattning. Huru mycket han än vid denna tid var sysselsatt med monumentala uppgifter, fick han dock tid att måla oljetaflor, och till dem hör en af hans förnämsta, <i>S. Hieronymus' sista kommunion,</i> en tafla, som tydligt sluter sig till Agostino Carraccis behandling af samma ämne, ehuru i verkligt förbättrad form. Också har taflan, som förvaras i Vatikanens galleri, länge varit ansedd såsom Roms yppersta tafla näst Rafaels »Transfiguration». Z. flyttade derpå till Bologna igen, der han 1619 gifte sig och målade flere betydande altartaflor, såsom <i>Madonna del rosario, Mordet på Petrus Martyr</i> (nu i Bolognas pinakotek) och <i>David med Goliats hufvud</i> (i Fano). År 1621 vände han åter till Rom, der han af Gregorius XV användes både som arkitekt och som målare. Han gjorde nämligen utkast till den ståtliga barock-kyrkan <i>S. Ignazio</i> i Rom och målade en plafond i Palazzo Costaguti, en stor freskcykel i S. Andrea della Valle, som hör till hans bästa verk, i synnerhet <i>De fyra evangelisterna</i> i pendentiverna under kupolen, bilder i S. Silvestro a Monte Cavallo och i S. Carlo ai Catinari, i S. Maria della Vittoria och i Peterskyrkan <i>S. Sebastians martyrium</i> (nu lössågad från väggen, ersatt af en kopia i mosaik och anbragt i S. Maria degli Angeli) samt i S. Maria in Trastevere <i>Marias himmelsfärd,</i> plafond på koppar, inlagd i ett snidadt och förgyldt barocktak, som han sjelf tecknat. Bland taflor från denna tid märkas: flere altarbilder, såsom <i>Maria med Jesusbarnet och S. Franciscus</i> (i S. Maria della Vittoria), <i>S. Franciscus' stigmatisering</i> (i S. Maria della Concezione) och <i>S. Agneses martyrium</i> (nu i Bolognas pinakotek), samt äfven verldsliga taflor, bland hvilka perlan är den berömda <i>Dianas jagt</i> (i Pal. Borghese i Rom). — År 1630 kallades Z. till Neapel för att måla Capella del Tesoro (skattkapellet) i dômen S. Gennaro. De beryktade napolitanske målarnas hotelser skrämde honom visserligen, och en gång flydde han på ett år från Neapel (1634–35). Han utförde dock troget hvad han på tio år hann med af det väldiga verket, som utgjorde scener ur S. Gennaros lif i fresker å väggarna och i kupolen, men då han skulle börja med den egentliga kupolbilden, dog han plötsligt d. 15 April 1641, under starka misstankar att han blifvit förgiftad. — Af hans öfriga bilder, spridda öfver Europa, må såsom de förnämsta nämnas <i>S. Cecilia spelande orgel</i> och <i>Amors triumf</i> (i Louvre), <i>Sibylla</i> (i Borghese-galleriet i Rom), <i>Caritas</i> (i Dresdens galleri), bägge hörande till hans mest berömda ensamma figurer, <i>Arkitekten Scamozzis porträtt</i> och <i>S. Hieronymus</i> (i Berlins museum) samt en <i>Stefanus</i> och en <i>Hieronymus</i> (i London, National gallery). För öfrigt finnas på flere ställen goda landskap af honom, såsom i Villa Ludovisi i Rom, Pal. Pitti i Florens, P. Doria i Rom, i Louvre, i Madrid och i London. De utmärka sig för trogen naturiakttagelse och fast komposition jämte god färg. C. R. N. 
<b>Zanardelli,</b> Giuseppe, italiensk advokat och politiker, född i Brescia 1829, blef 1859 advokat och invaldes s. å. i parlamentet. Han agiterade 1860 i Neapel för Garibaldi och var 1866 kunglig kommissarie i prov. Belluno. Han var arbetsminister i Depretis' kabinett 1876–77, inrikesminister i Cairolis 1878 och justitieminister i Depretis' nya kabinett 1881–83, hvarunder han inlade förtjenst om vallagens antagande, men ur hvilket han, en ärlig och doktrinär liberal samt ej fri från irredentism, utträdde, då Depretis närmade sig högern och Europas centralmakter. Han trädde jämte de öfrige medlemmarna af »pentarkien» (Crispi, Cairoli, Nicotera och Baccarini) i liflig opposition emot Depretis. Men då denne öfvergaf förbindelsen med högern, inträdde Z. 1887 å nyo i hans kabinett såsom justitieminister och qvarstod såsom sådan äfven i Crispis till dess fall (Febr. 1891). Han blef 1892 deputeradekammarens president. I Nov. 1893 uppdrogs honom efter Giolittis fall att bilda ett kabinett, men detta lyckades honom ej, hvarefter Crispi bildade ministèr. 
<b>Zander,</b> Johan David, militär, född i Butsow i Mecklenburg (Brandenburg?) d. 25 Mars 1685, gick efter erhållen befordran till underofficer vid ett mecklenburgiskt infanteriregemente i utländsk tjenst och bevistade belägringen af Louvain. 1706 gick Z. i holländsk tjenst samt deltog i slaget vid Ramillies (s. å.) och flere belägringar. Året derefter begaf han sig till Karl XII, blef löjtnant vid öfverse Breitholtz' regemente, som vid Karls tåg till Ukraina lemnades qvar i Polen till konung Stanislaus' skydd. Vid ett utfall från det af ryssarna belägrade Stettin blef han tillfångatagen, men lyckades rymma och infann sig i Bender, deltog i kalabaliken och belönades för visad tapperhet med kaptensfullmakt. 1715 blef Z. generaladjutant af flygeln och 1717 öfverste vid kavalleriet. Efter Karl XII:s död förordnades Z. till generaladjutant hos prins Fredrik af Hessen och deltog i slaget vid Södra Stäket (1719). Han utnämndes 1730 till kommendant och 1731 till öfverkommendant i Göteborg samt 1741 till generalmajor. Efter riksrådet von Rosen förordnades han 1743 till befälhafvare öfver den i Bohus län sammandragna armén. 1746 utnämnd till generallöjtnant, blef han 1751 president i Krigskollegium. I sistnämnda egenskap uppgjorde han jämte riksrådet von Rosen och ett par kollegiets ledamöter 1757 de »ytterst lättfärdiga» krigskostnadsberäkningar, »som kanske icke så litet bidragit att bestämma krigsbeslutet». Ehuru det pommerska kriget, såsom bekant, gick högst olyckligt, icke minst på grund af bristande medel, fick Z. af 1762 års riksdag löfte om presidentslönen såsom pension jämte ackord, när han tog afsked. Död i Stockholm d. 9 Sept. 1762. Z. adlades 1715. 
<b>Zander,</b> Johan David, tonsättare, blef 1773 violinist i hofkapellet i Stockholm och 1787 konsertmästare derstädes, hvarjämte han, antagligen från 1783, tjenstgjorde såsom orkesteranförare vid Stenborgs teatertrupp. För den senare komponerade han uvertyren till <i>Kronofogdarne</i> samt 
page_number=90, index= - Zander ... 
melodiös musik till flere vådeviller, såsom <i>Kopparslagaren, Den tokroliga natten, Qvinnorna och förtroendet</i> m. fl. Död 1796. A. L. 
<b>Zander,</b> Jonas Gustaf Vilhelm, läkare, född i Stockholm d. 29 Mars 1835, blef student i Upsala 1855, med. kandidat derstädes 1860, med. licentiat i Stockholm 1864 och med. hedersdoktor i Upsala vid jubelfesten 1877. Han utnämndes 1880 till docent i medicinsk gymnastik vid Karolinska institutet. Redan 1857, då Z. ledde gymnastiköfningarna vid sina systrars flickpension Bårarp i Halland, kom han på tanken att använda maskiner för åstadkommande af den muskelöfning, som är det väsentliga i all gymnastik, och konstruerade redan då på försök några apparater, hvilka, ehuru ofullkomliga, likväl visade, att hans förhoppningar varit väl grundade. Det var dock egentligen 1802, sedan nämnda pension flyttats till Partille, som Z. började systematiskt planlägga och utföra sin gymnastikapparelj. Han hade icke, såsom så många andra uppfinnare, redan i gossåren visat utomordentliga anlag för mekaniska uppgifter och aldrig särskildt egnat sig åt mekanikens studium. Det var ett omedelbart läkekonstens behof, hvilket, liksom med ens, utvecklade hvad som slumrade i ynglingens själ, och han lyckades i de finaste enskildheter. Snart nog ingaf den framgång han tyckte sig vinna honom tanken på att göra fullkomnandet af den mekaniska gymnastiken till sin lifsuppgift. Den 7 Jan. 1865 öppnade Z. i Stockholm sitt mediko-mekaniska institut (se d. o.), som då egde 27 olika apparater. 1880, då en fest firades till minne deraf att institutet verkat 15 år, inneslöto dess salar 53 olika apparater, och nu (1894) är de för gymnastik afsedda apparaternas antal 57. Af dessa äro 13 afsedda för aktiva armrörelser, 13 för aktiva benrörelser, 9 för aktiva bålrörelser, 3 för balanceringsrörelser, 6 för passiva rörelser, 2 för skakningsrörelser, 4 för hackningsrörelser, 1 för knådning, 6 för valknings- och strykningsrörelser. Dertill komma ännu 11 ortopediska apparater och 3 mätningsapparater. Z. har sjelf i art. Mekanisk gymnastik redogjort för sin metod och de till grund för densamma liggande principerna. En fullständig beskrifning öfver alla af Z. konstruerade apparater finnes i hans skrift <i>Die apparate für mechanisch-heilgymnastische behandlung und deren anwendung</i> (4:de uppl. 1893). — I början hade Z. att utstå ett starkt motstånd för sina nya idéer; men det räckte icke länge, innan man insåg deras stora förträfflighet, och småningom utbredde sig kännedomen om hans metoder kring hela den civiliserade verlden. F. n. finnas mediko-mekaniska institut med fullständig apparelj i Stockholm (2, dessutom ett med ett urval af apparater), Göteborg, Kristiania, Helsingfors, S:t Petersburg, Hamburg, Berlin, Breslau, Dresden, Würzburg, Leipzig, Wildbad, Frankfurt a. M., Stuttgart, Mannheim, Wiesbaden, Baden-Baden (2 institut), Aachen, Ragacz, London, Buenos-Aîres och New York. Institut med ett urval af apparater hafva upprättats i Upsala, Örebro, Norrköping, Åbo, Moskva, Köpenhamn, Karlsruhe, München, Pforzheim, Nieder-Schönhausen, Elberfeld, Bochum, Königshütte, Chemnitz, Wien, Budapest, Baltimore, S:t Louis. Dessutom finnas enstaka apparater för privat bruk i Riga, Erfurt, Barmen, Barcelona, Milano, Nikolajev och Alexandria. Under de senaste 11 åren har Z. egnat mycket arbete åt behandlingen af ryggradskrökningar och dervid erhållit synnerligen vackra resultat. För hans afhandling <i>Om den habituella skoliosens behandling medels mekanisk gymnastik</i> (i »Nord. med. arkiv», 1889) tilldelade Svenska läkaresällskapet honom 1892 sin halfsekelsmedalj i guld. I Sept. 1893 öppnade Z. en särskildt för behandlingen af ryggradskrökningar afsedd afdelning af sitt institut. — Om den zanderska mekaniska gymnastiken föreligger redan en ganska stor literatur både på svenska och på utländska språk. Den finnes sammanställd i A. Levertins arbete »D:r G. Zanders medico-mechanische gymnastik, ihre methode, bedeutung und anwendung» (1892), hvilken bok jämte en utförlig framställning af den zanderska metodens teori och användning innehåller afbildningar i ljustryck af Z:s apparater samt utdrag ur skrifter öfver den mekaniska gymnastiken. R. T-dt. 
<b>Zandomeneghi,</b> Luigi, italiensk bildhuggare, f. i Venezia omkr. 1779, studerade skulpturen i Rom under Canova och gjorde sig snart känd genom flere vackra bildverk, såsom en relief, <i>Den sörjande Penelope,</i> minnesvård öfver Goldoni samt några bildstoder på Canovas grafmonument (i kyrkan S. Maria dei Frari), hvilket utfördes af sex bland mästarens förnämsta lärjungar. Men hans bästa verk är den särskildt i arkitektoniskt hänseende praktfulla, i Lombardis stil utförda grafvården öfver Tizian (i samma kyrka). Den fullbordades 1838–52 af Z. och hans son Pietro, på österrikiske kejsarens bekostnad, och omfattar dels den förhärligade mästaren och allegorier af konsterna, dels i relief tre af hans förnämsta målningar samt figurer med inskrifttaflor. Z. dog 1850. C. R. N. 
<b>Zanella,</b> Giacomo, italiensk skald, f. 1820 i provinsen Vicenza, ingick i andliga ståndet, blef 1856 lyceiföreståndare i Vicenza och 1862 i Padua, beklädde 1866–72 en lärostol i italienska literaturen vid Paduas universitet och drog sig derefter tillbaka till privatlifvet. Död 1888. Bland italienska lyriker i nutiden är Z. en af de främste. Om hans poesis skaplynne se Italienska literaturen, sp. 945. Han uppträdde med bl. a. diktverken <i>Versi</i> (1868), <i>Il piccolo calabrese</i> (1870), <i>Poesie</i> (1877) och <i>Edvige, racconto.</i> 
<b>Zanesville</b> [sēnsvill], stad i nord-amerikanska staten Ohio, på ömse sidor om Muskinguin river (biflod till Ohio), vid Lickings mynning, och vid flere jernvägslinier, bl. a. Baltimore–Ohio-jernvägen. 18,113 innev. (1880). Stenkols- och jernindustri. Staden anlades vid 19:de årh:s början och var statens hufvudstad 1810–12. 
<b>Zanetti,</b> Antonio Maria Erasmus, grefve, italiensk konstskriftställare och samlare, f. i Venezia 1680, d. derst. 1766, handterade sjelf med framgång grafstickeln, hopbragte en dyrbar samling af antika gemmer och kaméer (utg. 
page_number=91, index= - Zander ... 
i kopparstick 1750) och utgaf bl. a. <i>Antiche statue greche e romane</i> (1740) samt en konsthistoriskt värdefull samling <i>Raccolta delle lettere sulla pittura, scultura ed architettura</i> (1 bd, 1754 o. f.). — Hans brorson Antonio Maria (tog tillnamnet Alessandro för att undvika förvexling) Z., f. 1716, d. 1778 såsom bibliotekarie vid San Marcobiblioteket i Venezia, författade bl. a. det ansedda konsthistoriska arbetet <i>Della pittura veneziana</i> (1771; ny uppl. 1794). 
<b>Zankle,</b> det forntida Messina (se d. o). 
<b>Zankov,</b> Dragan, bulgarisk statsman, f. 1827, fick sin uppfostran i Odessa, Kiev och Wien samt trädde på 1860-talet i turkisk tjenst med anställning först hos pasjan i Varna, sedermera hos pasjan i Rustsjuk. Efter turkarnas grymma framfart i Bulgarien 1876 afgaf han en protest och trädde i förbindelse med Gladstone. April–Dec. 1880 var han konseljpresident och utrikesminister samt några dagar inrikesminister i Karavelovs kabinett, men aflägsnades af furst Alexander. För befolkningens uppretande emot regeringen hölls han en del af år 1882 häktad. Sedan han deltagit i arbetet att aflägsna de ryske ministergeneralerna Sobolev och Kaulbars, utnämndes han 1883 till konseljpresident och inrikesminister, men afgick 1884, då de allmänna valen gingo honom emot. Såsom hufvudanstiftare af den rysk-bulgariska sammansvärjning, som utbröt i Aug. 1886 och gick ut på att störta Alexander, men som misslyckades, blef Z., som öfvertagit inrikesportföljen i den provisoriska regeringen, häktad, men kort derpå frigifven. Vid de i Okt. 1886 följande valen visade sig hans parti sakna all betydelse. 
<b>Zannichellia</b> Mich., hårserf, <i>bot.,</i> är ett slägte af spensliga, glatta, vanligen på dyiga, grunda hafsstränder eller ock i bräckt vatten förekommande, smala örter med slidomfattande, smalt jämnbreda–borstfina, knippe- eller kransvis (3 och 3) närmade, alltid nedsänkta blad och mycket små, nästan oskaftade, ensamma blommor i bladvecken. De i svenska floran numera särskilda 3 arterna voro af Linné sammanförda till en och samma form, <i>Z. palustris</i> L. Detta slägte föres till nat. fam. <i>Potamogetoneae</i> Dumort., kl. <i>Dioecia</i> L. O. T. S. 
<b>Zannone.</b> Se Ponzaöarna. 
<b>Zannoni.</b> 1. Giovanni Battista Z., italiensk arkeolog och språkforskare, f. 1774 i Florens, var lärjunge till Lanzi och efterträdde honom 1811 såsom antiqvarie vid samlingarna i Palazzo degli Uffizi i Florens samt blef 1817 sekreterare vid Accademia della Crusca. Död 1832. Z. författade flere förtjenstfulla arbeten, bl. a. <i>Degli etruschi</i> (1810) och <i>Saggio di lingua etrusca</i> (1829), <i>Storia dell' Accademia della Crusca</i> (1818) samt den arkeologiska delen af det stora verket »La reale galleria di Firenze» (1810 o. följ.). Han diktade lyckade alster i den skämtsamma stilen, bl. a. smådramerna <i>Le ciane</i> på Florens' folkdialekt. — 2. Algo Z., cavaliere, italiensk bildhuggare, f. 1836 i Verona, har skaffat sig ett namn genom den år 1865 på Piazza dei signori i Verona uppställda bildstoden af <i>Dante</i> samt genom flere bildverk dels af ideal, dels af genreartad prägel, bland hvilka må nämnas <i>Badande qvinna, Flitig arbetare</i> och <i>Framtidens konstnär</i>. 
<b>Zanobi-Folfi,</b> Mariotto di, en italiensk arkitekt, som i senare tiden upptäckts vara mästaren för ett af de mest uppmärksammade renaissance-palatsen i Florens, nämligen det vid Piazza della Signoria belägna <i>Palazzo Uguccioni</i> (nu Pal. Fenzi). Det är ett smalt palats om tre våningar med blott 3 fönsters bredd. Bottenvåningen har stark rustik, med qvadrer i florentinsk uppstigande bågform kring de tre runda dörröppningarna, och krönes upptill af en vågformig meanderslinga. Det är förmodligen dessa former, hvilka något likna Pal. Pandolfini, som gjort, att man tänkt på Rafael som palatsets upphofsman. Derofvan höja sig de båda våningarna, i den första med plattbågar, i den andra med rätliniga gaflar öfver fönstren, hvilka innefattas af dubbla kopplade halfkolonner på postament, i nedre våningen af jonisk, i den öfre af korintisk ordning. Det är åter denna anordning, ovanlig för högrenaissancen, som gjort, att man såsom arkitekt tänkt på Palladio. Palatset är bygdt omkr. 1550. Om dess mästare är ingenting vidare bekant. C. R. N. 
<b>Zanotti.</b> 1. Francesco Maria Z., italiensk lärd och skriftställare, f. 1692 i Bologna, vardt 1718 professor i filosofi vid derv. universitet och 1723 derjämte sekreterare vid vetenskapsakademien i samma stad (Institutet) samt 1766 dess president. Död 1777. Z. var filosof, matematiker, skald och talare. Han populariserade Descartes' och Newtons system samt författade bl. a. <i>Poesie volgari e latine</i> (1734; ny uppl. 1757), <i>Della forza attrattiva delle idee</i> (1747; ny uppl. 1774), <i>Della forza de' corpi</i> (1752), <i>Filosofia morale</i> (1754; ny uppl. 1763), i hvilket arbete han sökte visa, att stoikerna redan voro till hälften kristna, och <i>Dell' arte poetica</i> (1768; ny uppl. 1787). Z:s »Opere scelte» utgåfvos i 2 bd 1818. — 2. Eustachio Z., den föregåendes brorson, italiensk astronom, f. 1709 i Bologna, d. derst. 1782 såsom professor i astronomi och hydrometri, gjorde sig känd för sina iakttagelser öfver kometerna samt för åtskilliga optiska och hydrometriska försök. 
<b>Zante.</b> Se Zakyntho. 
<b>Zanth,</b> Karl Ludwig Wilhelm von, tysk arkitekt, f. i Breslau 1796, d. i Stuttgart 1857, erhöll i Kassel sin första undervisning i teckning. Efter Jérôme Bonapartes störtande kom han med sin fader, som varit lifmedikus hos konungen af Westfalen, till Paris och idkade der bokliga studier till 1813, då han flyttade till Stuttgart, der han 1815 började studera arkitektur. 1820 företog han en resa till Frankrike och Italien, gjorde i Paris bekantskap med Hittorf, af hvilken han användes för åtskilliga uppdrag, och reste med honom 1822 genom Italien till Sicilien. Återkomna till Frankrike 1824, utgåfvo bägge konstnärerna tillsammans tvänne stora verk, nämligen <i>Architecture antique de la Sicile</i> (3 bd, 1825–36) och <i>Architecture moderne de la Sicile</i> (1835). Emellertid hade han på grund af revolutionen flyttat från Paris till Stuttgart, der han började sin verksamhet såsom praktisk arkitekt med att 
page_number=92, index= - Zander ... 
bygga en teater i Kannstadt (1839). Ej långt derefter fick han uppdrag af konung Vilhelm i Würtemberg att åt honom bygga en villa, kallad <i>Wilhelma,</i> i morisk stil, med en af mosaiker prydd förgård (i hvars midt står en springbrunn), en hög kupolsal, alla slags gemak, badrum och växthus, allt med moriska ornament, stalaktithvalf och arabiska tänkespråk, såsom modernt landthus ett unicum i sin art (1842–52). Öfver byggnadsverket utkom ett stort praktarbete 1856. Dessutom gjorde Z. flere utkast, hvilka icke blefvo utförda. 
<b>Zanthier</b> [-tir], Hans Dietrich von, tysk forstman, f. 1717, deltog i skogsvårdsarbeten i Danmark och Norge 1736–46, blef 1749 skogsinspektör i Ilsenburg (Sachsen) och inrättade der 1763 det första tyska forstläroverk. Död 1778. Hans <i>Sammlungen vermischter abhandlungen über das theoretische und praktische forstwesen</i> (1778) äro ännu läsvärda. 
<b>Zanthoxylon</b> L. (rättare <i>Xanthoxylon</i> Kunth; af Grek. <i>xanthos,</i> gul, och <i>xylon,</i> ved), <i>bot.,</i> benämnes ett ganska artrikt slägte af träd och buskar, hvilka tillhöra de tropiska landen i både Gamla och Nya verlden. Det bildar typen för nat. fam. <i>Xanthoxylex</i> Nees & Mart. och hör till Linnés <i>Dioecia</i> (<i>Pentandria</i>): Blomhyllet är enkelt, foderlikt 5-deladt; frukten utgöres af 5 enfröiga karpeller eller smånötter. Alla arter äro mer eller mindre aromatiska i de flesta af växtens delar. Veden är vanligtvis gulaktig, likaså barken. Många arter användas såsom läkemedel i reumatism och mångahanda krämpor. Den verksamma beståndsdelen är befunnen vara en bitter och aromatisk glykosid, som framkallar spottflytning samt pådrifver urinafsöndring och svettning. O. T. S. 
<b>Zanzibar.</b> Se Sansibar. 
<b>Zapateado,</b> spansk nationaldans i 3/4 eller 3/8 takt, utmärkt af vildhet och larm. 
<b>Zápolya</b> [sa'pålja], ungersk magnat- och konunga-ätt, som torde hafva sitt namn efter byn Zápolya, i komitatet Požega, Kroatien. Slägten vann större betydelse först i senare hälften af 1400-talet, under Mattias Corvinus' regering, med bröderna grefve Imre (Emerik), förvärfvare af ättens stamgods, Tokaj, ban af Kroatien, palatin af Ungern, d. 1487, och Istvan (Stefan), grefve af Zips. Den senare, som ökade arfvet af broderns ansenliga besittningar med nya förvärf, bidrog kraftigt till eröfringen af Wien och Nedre Österrike (1485), der han blef ståthållare, genomdref efter Mattias' död (1490) jagellonen Wladyslaws val till ungersk konung, utnämndes 1492 till palatin och afled 1499. I sitt andra gifte, med furstinnan Hedvig af Teschen (d. 1521), hade han fyra barn, bl. a. Johan, konung af Ungern (se nedan), och Barbara (d. 1515), gift med konung Sigismund I af Polen. 1. Johan (Janós) Z., furste af Siebenbürgen, konung af Ungern, Istváns son, f. omkr. 1487, ansåg sig med stöd af sin rikedom, som 1504 ökats med konungasonen Johan Hunyadys besittningar, och sitt furstliga möderne berättigad att ega konung Wladyslaws dotter, men lyckades ej i sin sträfvan. 1511 utnämndes han till vojevod (furste) af Siebenbürgen och intog derefter plats som ledare af ett stort parti. Undertryckandet af bondupproret, hvarvid han vid Temesvár (1514) rasade med skoningslös grymhet, gjorde honom mycket populär i magnat- och adelskretsar, och stödd på dessa kunde han intaga en allt mäktigare ställning emot hofpartiet. Man beskyller honom för — med hvad rätt må lemnas derhän — att hafva vållat Belgrads fall (1521) genom att lemna det utan understöd och att för sent hafva inträffat på Mohácz slagfält (1526), der konung Ludvig II föll i kamp emot turkarna. Efter honom valdes Johan Z. af sina anhängare till Ungerns konung och kröntes i Nov. 1526 i Stuhlweissenburg. Men ett annat parti utsåg i Dec. s. å. Ludvigs svåger, Ferdinand af Österrike, till konung, och emellan de två konungarna började under turkisk inblandning en för Ungern högst olycklig strid (se vidare Ungern, sp. 1371). Johan Z. dog d. 22 Juli 1540. Några dagar förut hade hans gemål Isabella (förmäld i Febr. 1539, d. 1559), dotter af hans svåger Sigismund I och dennes andra gemål, Bona Sforza, skänkt honom en son, nämligen 2. Johan Sigismund Z., furste af Siebenbürgen, (titulär-) konung af Ungern. Han föddes d. 6 Juli 1540, utnämndes 1541 till turkisk vasallfurste af Siebenbürgen emot en årlig tribut af 10,000 guldgyllen, stod under sin moders förmynderskap och begaf sig med henne till Polen, då genom fördrag af 1551 Siebenbürgen tillerkändes konung Ferdinand I, men återkallades 1556 af furstendömets ständer. Han nödgades på grund af de prekära förhållandena föra en mycket vacklande utrikespolitik, för såvidt han nämligen ville upprätthålla ett af Österrike och Turkiet i möjligaste måtto oberoende välde i Siebenbürgen (se vidare Ungern, sp. 1371–72). Han afled, den siste af sin ätt, d. 14 Mars 1571. 
<b>Zaporoger</b> (zaporogiska kosaker). Se Kosaker. 
<b>Zapoteka,</b> namn på en indianstam och dess språk. Se Indianer, sp. 521, n:o XI, och Mejikanska språk. 
<b>Zappi,</b> Giovanni Battista Felice, italiensk skald, f. 1667. d. 1719, advokat i Rom, gynnades af påfven Innocentius XII med indrägtiga befattningar och var en bland stiftarna af Accademia d'Arcadia (1690). Z. diktade mest i erotisk eller skämtsam anda, mer naturligt och behagfullt i diktionen, än då var vanligt. Han skref eleganta sonetter, ekloger samt fantastiskt graciösa canzoner och madrigaler. Hans dikter utgåfvos i 2 bd 1748 (flere uppl.). — Z:s hustru, Faustina Z., dotter af målaren Carlo Maratti, skref vackra dikter, af hvilka Herder öfversatt åtskilliga. 
<b>Zar.</b> Se Tsar. 
<b>Zara</b> (Slav. <i>Zadar</i>), hufvudstad i österrik, kronlandet Dalmatien, säte för en rom.-katolsk ärkebiskop och en grekisk-orientalisk biskop, ligger på en lång, smal, flack landtunga vid Zara-kanalen, som skiljes från Adriatiska hafvet genom de båda öarna Ugliano och Pasman. Staden var starkt befäst till 1873, men dess vallar äro nu förvandlade till promenader. Af dess fyra gamla portar innehåller en, Porta marina, en återstod 
page_number=93, index= - Zander ... 
af en romersk båge, och en annan, Porta di Terraferma, är byggd af Sanmichele från Verona. Förnämsta intresset knyter sig vid kyrkorna, af hvilka de märkligaste äro katedralen Sant Anastasia (en romansk basilika, anlagd af dogen Enrico Dandolo efter stadens eröfring 1202 och fullbordad 1205), San Grisogono och San Simeone, likaledes i romansk stil, och klosterkyrkan S:ta Maria; den oktogonala kyrkan San Donato, från den äldre medeltiden, är nu arkeologiskt museum. Andra märkliga byggnader äro Loggia del Comune, med ett offentligt bibliotek (omkr. 34,000 bd), priorernas gamla palats samt ärkebiskopens palats. Hamnen, på nordöstra sidan af staden, är säker och rymlig och anlöpes årligen af omkr. 1,200 fartyg, de flesta i kustfart. Förnämsta industrigrenarna äro tillverkning af maraschinolikör, hvaraf omkr. 340,000 buteljer årligen utföras, samt glas; äfven idkas fiske. Folkmängden uppgick 1890 till 11,496 pers., hvilka nästan alla äro af italiensk börd och tala italienska. Staden har en med det ärkebiskopliga seminariet förenad teologisk läroanstalt, ett grek.-orientaliskt seminarium, ett gymnasium och en realskola. Källor finnas icke, hvarför dricksvatten måste uppsamlas i cisterner, af hvilka den under namnet Cinque Pozzi (fem brunnar) bekanta anses för ett mästerverk af hydrauliskt byggnadsarbete. Sedan 1838 finnes vattenledning. Rester af en romersk vattenledning finnas och begagnas delvis i den nya. — Z:s anläggning tillskrifves li-burnerna. Det var en blomstrande romersk koloni under namnet <i>Iadera,</i> senare förändradt till <i>Diodora.</i> Till omkr. år 1000 var det förenadt med Östromerska riket, sökte derefter venezianskt skydd och tillhörde än Venezia, än Ungern. Venezia eröfrade med hjelp af franska korsfarare Z. 1202, köpte det af Ungern 1409 för 100,000 dukater och behöll det till 1797, då det jämte Venezia kom till Österrike. 1805 lades det till konungariket Italien och 1809 till Illyriska provinserna samt återkom till Österrike 1813. — Omkr. 25 km. s. ö. om Z. ligger Zara Vecchia (»gamla Z.»), en obetydlig by på det forna Biograds (»hvita stadens») plats, fordom residens för de kroatiske konungarna, men förstördt under de ungersk-venezianska krigen. 
<b>Zaragoza</b> (tysk och svensk namnform Saragossa). 1. Provins i spanska landskapet Aragonien, på ömse sidor om Ebro, som flyter genom prov. fr. n. v. till s. ö. och upptager Jalon, Huerva och Aguas fr. h. samt Arva och Gallego fr. v. Areal 17,424 qvkm. 415,195 innev. (1887). Ebros dal begränsas i s. v. af Sierra de Moncayo, som når en höjd af 2,315 m. — den största i prov. — och fortsättes i sydöstlig riktning af de lägre Sierra de la Virgen och Sierra de Vicor. I n. ö. gå förgreningar af Pyrenéerna. På sin lägsta punkt, der Ebro lemnar den, har prov. en höjd af endast 32 m. öfver hafvet. Slätterna och dalarna (<i>vegas</i> och <i>huertas</i>), som hafva artificiel bevattning, särskildt längs Ebro och Jalon, äro beundransvärdt bördiga. Hufvudprodukter äro hvete, råg, korn, hafre, hampa, lin, olja och vin. Silkesmaskar uppfödas, och i bergstrakterna är fårafvel allmän. De lägre bergssluttningarna hafva ganska mycket skog. Industrien är obetydlig. Prov. genomskäres af Ebrojernvägen, som sammanbinder Miranda på nordbanan med Lerida, Barcelona och Tarragona och har en bibana till Huesca. Prov. står ock i direkt jernvägsförbindelse med Madrid och har lokalbanor från staden Z. till Cariñena och till Puebla de Hijar (längs högra stranden af Ebro). Aragonska kejsarekanalen, som ursprungligen var afsedd att förena Medelhafvet med Atlanten, är öppen från Tudela (El Bocal) till ett stycke nedanför Z. — 2. Hufvudstad i nämnda provins, fordom i konungariket Aragonien, ligger på en bördig slätt på högra stranden af Ebro, straxt ofvanför dess förening med Huerva, och nära kejsarekanalen samt vid Ebro-dalens jernväg, som der står i förbindelse med jernväg till Madrid. 92,407 innev. (1887). Öfver Ebro gå en jernvägsbro och en stenbro (den senare från 1437). Sedd på afstånd, har staden med sina många kupoler och torn ett imponerande utseende, men detta försvinner till större delen vid närmare bekantskap med densamma. De äldre gatorna äro smala, mörka och illa stenlagda; de stora palatsen, fordom bebodda af den aragonska adeln, ligga i ruiner eller hafva degraderats till hyreskaserner eller magasin, och en anda af fattigdom och förfall hvilar öfver det hela. Utmed flodsidan ligga vackra promenader. De förnämsta byggnaderna äro de båda metropolitankyrkorna S. Salvador l. Catedral de la Seo (till större delen från 14:de årh.), hufvudsakligen i gotisk stil, men den äldsta delen, nedre delen af absis, i bysantinsk och fasaden i psevdoklassisk stil, med hvilken så många kyrkor i Spanien hafva vanstälts, samt Nuestra Señora del Pilár l. Catedral de la Virgen, en praktfullt smyckad, i sällsam senrenaissance i senare hälften af 17:de årh. af Fr. Herrera uppförd byggnad, bakom hvars högaltare i ett dyrbart marmortempel står på en jaspispelare den hel. jungfruns undergörande bild, föremål för en mängd vallfärder. Bland andra mera framstående byggnader förtjena nämnas det gamla börspalatset, Lonja (från 1541), rådhuset, den vackra moderna universitetsbyggnaden och ärkebiskopens palats. Det ståtliga »lutande tornet», Torre nueva, ett 84 m. högt, 8-kantigt klocktorn, byggdes 1504. Man har på de senaste åren befarat dess sammanstörtande, och beslut om dess rifning fattades 1892. Staden omgifves af gamla murar med torn och portar, och till dess försvar tjenade äfven det på vestra sidan belägna Castillo de Aljaferia, fordom de moriske och aragonske konungarnas residens, senare tillhörigt inqvisitionen, derefter kasern, militärhospital och fängelse, nu obegagnadt och förfallet. Z. är säte för en ärkebiskop och för generalkaptenen öfver Aragonien, har ett 1474 stiftadt universitet (med 4 fakulteter och ett 40-tal lärare), en konstakademi, en veterinärskola, två prestseminarier samt flere colegios. Dess fordom blomstrande industri inskränker sig nu till tillverkning af siden, ylleväfnader, salpeter, tvål och chokolad, men handeln (med landtbruksprodukter, vin och bränvin) är ganska liflig. 
page_number=94, index= - Zander ... 
 Z., det keltiberiska <i>Salduba,</i> förstördes 45 f. Kr. af Caesar och blef 27 f. Kr. romersk koloni med namnet <i>Caesar Augusta Salduba</i> l. <i>Caesaraugusta.</i> Inga ruiner af den gamla staden hafva bevarats. År 409 intogs den af vandalerna, 452 af sveverna, 475 af vestgoterna. Sin nuvarande storlek nådde staden först genom morerna, som intogo den 715 och gjorde den 1017 till hufvudstad i ett särskildt rike, Saragostha. Eröfrad af Alfons I 1118 efter en lång belägring, blef den i st. f. Huesca Aragoniens hufvudstad och inom kort det kristna Spaniens förnämsta stad, men efter Aragoniens och Kastiliens förening (genom Karl I) upphörde den att vara hofvets residens och sjönk till följd af den genom Amerikas upptäckt förändrade riktningen af Spaniens handel småningom ur sitt välstånd. De minnesvärdaste tilldragelserna i stadens nyare historia äro belägringarna Juni–Aug. 1808 och d. 20 Dec. s. å.–20 Febr. 1809, i hvilka befolkningen under Palafox med tapperhet och sjelfuppoffrande fosterlandskärlek trotsade Napoleons skickligaste generaler. Då fransmännen i Maj 1808 bemäktigade sig Madrid, utnämndes Palafox till generalkapten i Z. och ståthållare i hela Aragonien, och denne förberedde försvaret af Z. med största ifver. Sedan franske generalen Lefebvre slagit Palafox' trupper d. 13, 14 och 23 Juni, inneslöts staden och började beskjutas d. 3 Aug. Redan d. 4 inträngde fransmännen i klostret San Eugracia. Men trots alla ansträngningar var det fienden, som saknade ingeniörtrupper, icke möjligt att under tiden d. 4–14 Aug. intaga mer än fyra hus, och då samtidigt konung Josef flytt från Madrid och franska hären dragit sig tillbaka norr ut, såg sig general Verdier, som efterträdt Lefebvre, nödgad att natten till d. 15 Aug. upphäfva belägringen. Denna skall hafva kostat fransmännen 15,000, spaniorerna 10,000 man. Under de följande månaderna blef staden å nyo befäst, och besättningen ökades till 30,000 man. Den ungefär lika starka belägringshären, anförd af Moncey och Mortier, ankom efter fransmännens seger vid Tudela (d. 22 Nov.) d. 20 Dec., och belägringen började på nytt. Den 2 Jan. 1809 öfvertog Junot i Monceys ställe befälet, och Mortier bortkommenderades åt annat håll med 9,000 man. Den 22 Jan. blef Lannes belägringshärens befälhafvare. Den 26 Jan. började breschbatterierna spela mot stadsmuren, och d. 28 trängde fienden genom tre brescher in i staden, men kunde hålla sig qvar endast i vallöppningarna och några hus. Så högt nöden än steg i staden, afslog Palafox hvarje uppfordran till kapitulation, som Lannes gjorde. Striderna bland husen fortgingo dag och natt; först d. 7 Febr. kunde fienden rikta sitt angrepp mot stadens medelpunkt. Striden pågick der både öfver och under jord. Slutligen lyckades fransmännen d. 17 Febr. genom minor störta en del af universitetsbyggnaden, och d. 18 bemäktigade de sig förstaden på Ebros venstra strand, hvilket afgjorde stadens fall. Den 20 Febr. afslöts en för staden ärofull kapitulation. Öfver 54,000 pers., deraf 14,000 soldater, hade omkommit under de 60 dagar belägringen varat; en tredjedel af stadens byggnader var grusad och de andra två tredjedelarna mer eller mindre förstörda. Aragoniens berömda arkiv uppgick i lågor. 
<b>Zaragoza,</b> hertig af. Se Palafox y Melzi. 
<b>Zarate.</b> 1. Agustin de Z., spansk historieskrifvare, död omkr. 1566, var först sekreterare i k. rådet i Kastilien, förordnades 1528 till finanskontrollör, skickades 1543 af Karl V såsom generalskattmästare till Perú och utnämndes efter återkomsten till öfverintendent för finanserna i Flandern. Han skref då sitt verk <i>Historia del descubrimiento y conquista del Perú</i> (1555; 3:dje uppl. 1729 o. följ.), en lidelsefull, men sanningskär skildring af Pizarros bragder. Den öfversattes på italienska och franska. — 2. Francisco Lopez de Z., spansk skald, född omkr. 1580, var i sin ungdom militär och anställdes såsom sekreterare vid utrikesdepartementet under Filip III:s regering, men drogs med i hertig Lermas fall och lefde derefter i tillbakadragenhet. Död 1658. Z. är bäst i sina lyriska dikter, <i>Varias poesias</i> (1619; ny uppl. 1651), en samling romanser, idyller, oden, canzoner, sonetter och gnomiska dikter. Hans tragedi <i>Hercules jurente</i> (1651) är förfelad, och hans epos <i>La invencion de la santa cruz por Constantino el grande</i> (i 22 sånger, 1648) företer en tämligen torr efterbildning af Tassos »Gerusalemme liberata». — 3. Antonio Z., spansk dramatiker. Se Gil y Zarate. 
<b>Zarathuštra.</b> Se Zoroaster. 
<b>Zarev.</b> Se Tsarev. 
<b>Zarevitj</b> och zarevna. Se Tsar. 
<b>Zargrad</b> (Zaregrad, Zarigrad). Se Tsargrad. 
<b>Zarina.</b> Se Tsar. 
<b>Zarizýn.</b> Se Tsaritsyn. 
<b>Zarizyno.</b> Se Tsaritsyno. 
<b>Zarkolokol</b> (Tsarjkolokol). Se Kolokol. 
<b>Zarlino,</b> Gioseffe, italiensk musikteoretiker, f. 1517, d. 1590, studerade teologi och inträdde i minoritorden 1539, men lärde samtidigt musik för Willaert och blef 1565 Cipriano di Rores efterträdare såsom kapellmästare vid Markuskyrkan i Venezia. Af republiken fick han flere gånger uppdrag att musikaliskt illustrera dess stora fester, men af hans kompositioner finnes ingenting i behåll annat än ett band <i>Modulationes sex vocum</i> samt några strödda stycken. Sin stora betydelse har Z. vunnit genom sina trenne teoretiska verk <i>Istituzione harmoniche</i> (1558), <i>Dimostrazioni harmoniche</i> (1571) och <i>Sopplimenti musicali</i> (1588), i synnerhet det förstnämnda, som blifvit epokgörande derigenom att det en gång för alla fastställt Ptolemaios' bestämmelser för den diatoniska skalans intervall, nämligen tre stora och två små heltoner med förhållandena 8/9 och 9/10 samt två stora halftoner med förhållandet 15/16. Ehuru häftigt angripet af Vincenzo Galilei, som ville fastslå den pytagoreiska läran att alla heltoner äro stora och halftonerna endast hafva förhållandet af ett »limma» (d. v. s. 2/2 4/5 3/6), blef Z:s system stadfäst af efterverlden. Praktiskt hade det sin betydelse hufvudsakligen derigenom att den förut såsom en dissonans betraktade tersen 
page_number=95, index= - Zarncke ... 
blef konsonans. Äfven den långt senare införda, liksväfvande temperaturen — som för öfrigt kan spåras tillbaka ända till Aristoxenos — hade i Z. en förespråkare. Deremot torde Riemanns försök att andraga Zarlino såsom stöd för sin undertonsteori (se Undertoner) få betraktas såsom förfeladt; ty ehuru Z. iakttagit det faktiska förhållandet att mollklangens intervall ordna sig i samma proportion nedåt som durklangens uppåt, anser han likväl icke den förra som en fullkomlig harmoni, just emedan intervallens läge der aflägsnar sig från det naturliga, som bildas af öfvertonserien. A. L. 
<b>Zarncke,</b> Friedrich Karl Theodor, tysk literaturhistoriker och språkforskare, f. i Mecklenburg-Schwerin 1825, blef filos. doktor i Rostock 1847, docent i Leipzig 1852, e. o. professor 1854 och ord. professor i tyska språket och literaturen dersammastädes 1858. Död 1891. Ursprungligen en lärjunge af M. Haupt, intog Z. emellertid snart en fullt sjelfständig ställning såsom vetenskaplig forskare och lärare samt blef t. o. m. för en längre tid sjelfva medelpunkten för den (sydtyska) studieriktning, som alltmer trädde i skarp opposition mot den (nordtyska) skola, i spetsen för hvilken Lachmann, Haupt och Müllenhoff stodo. Jämte den sistnämnde har Z. haft förmågan att omkring sig samla en större krets af nitiska lärjungar, än öfver hufvud någon annan germanist egt under samma generation. Också äro flere af Tysklands mest framstående samtida språkforskare i större eller mindre grad Z:s lärjungar. Ett inflytelserikt kritiskt organ har den zarnckeska skolan egt och eger ännu i den af Z. redan 1850 grundade och af honom ända till hans död redigerade tidskriften »Literarisches centralblatt», som ännu utgifves i Leipzig, och som torde vara Tysklands f. n. mest spridda vetenskapliga literaturtidning. — Af Z:s talrika lärda skrifter må särskildt följande framhållas såsom de vigtigaste: hans i fråga om allsidig kritisk och exegetisk behandling af ämnet ännu i våra dagar så godt som enastående upplaga af Brants »Narrenschiff» (1854); <i>Zur Nibelungenfrage</i> (1854), ett inlägg i den strid, som mer än något annat bidragit att sedan decennier söndra germanisterna inom Tyskland i två skilda läger; hans upplaga af »Nibelungenlied» (1856, många uppl.; derjämte många skolupplagor); <i>Ueber das althochdeutsche gedicht vom Muspilli</i> (1866), det förnämsta, som om detta ämne skrifvits; <i>Ueber den 5-füssigen jambus</i> (1865); <i>Geschichte der Graalsage</i> (1876); <i>Der priester Johannes</i> (1874–75 och 1876–79) och <i>Christian Reuter</i> (1884). I den storartade, af G. F. Benecke, W. Müller och Z. utarbetade <i>Mittel-hochdeutsches wörterbuch</i> har Z. bidragit med bokstäfverna <i>M–R.</i> Slutligen har han flitigt forskat i de tyska universitetens, särskildt Leipzigs, historia och derom utgifvit bl. a. <i>Die urkundlichen quellen zur geschichte der universität Leipzig</i> (1857), <i>Die deutschen universitäten im mittelalter</i> (1857) och <i>Die statutenbiicher der universität Leipzig</i> (1861). Ad. N–n. 
<b>Zarskoje-Selo.</b> Se Tsarskoje-Selo. 
<b>Zarvaniter</b> (zrvaniter). Se Zoroaster. 
<b>Zarzuela,</b> spansk benämning på lustspel med sång; operett. 
<b>Zastrow,</b> Heinrich Adolf von, preussisk general, f. 1801, blef 1819 officer vid gardesinfanteriet, utbildade sig ytterligare vid krigsakademien och författade derefter flere arbeten i befästningskonst, bl. a. <i>Geschichte der beständigen befestigungskunst</i> (3:dje uppl. 1854). 1848 afgick Z. till schleswig-holsteinska armén, hvilken han två år tillhörde. I fälttåget i Böhmen 1866 förde han 11:te infanteridivisionen, under 1870–71 års krig med Frankrike 7:de armékåren, hvilken hufvudsakligen kämpade i norra Frankrike. På grund af sjuklighet tog Z. afsked efter krigets slut och dog 1875. C. O. N. 
<b>Zatas</b> (Ervedal), flod i Portugal, uppstår i prov. Alemtejo genom förening af Ribeira de Sôr och Rib. da Raia (hvarför den förenade floden äfven kallas Sôrraia), flyter i vestlig riktning genom Estremadura samt faller från v. ut i Tejo, omslutande ön Leizirias. Längd omkr. 160 km. 
<b>Zauner,</b> Franz, österrikisk bildhuggare, f. i Tyrolen 1746, d. i Wien 1822, erhöll sin första undervisning af sin fader, men begaf sig 1766 till Wien. Han fortsatte der sina studier och arbetade för hofbildhuggaren Beyer i Schönbrunn, der han utmärkte sig genom en på kort tid utförd brunnsmodell. På grund deraf skickades han af furst Kaunitz till Rom 1776, der han vidare utbildade sig, hvarefter han 1781 hemkaliades och blef professor i bildhuggeri i Wien. Af hans arbeten märkas: <i>Clio,</i> för furst Kaunitz, <i>kejsar Leopold II:s grafvård,</i> med kejsarens liggande bild, klädd i harnesk och romersk imperator-mantel, och vid hans sida den sörjande Germania (i Augustiner-kirche), samt hans förnämsta verk, <i>Kejsar Joseph II:s kolossala ryttarestaty</i> i brons (på Josephsplatz utanför die Burg i Wien), som utmärker sig för stor enkelhet och i vissa delar, såsom i handrörelsen, påminner om Marcus Aurelius' stod på Capitolium i Rom. Piedestalen, som prydes af reliefer, är daterad 1806. 
<b>Zawija.</b> Se Marbut. 
<b>Zawisza,</b> Krzysztof, polsk författare, f. i Litaven 1666, blef 1685 starost i Minsk samt valdes flere gånger till riksdagsman och riksdagsmarskalk. Han slöt sig till familjen Sapieha och svenskarna i de strider, som sedan 1702 hemsökte Polen. Död 1721 såsom vojevod af Minsk. Hans af Bartoszewicz 1862 utgifna <i>Pamietniki</i> (memoarer) innehålla värderika bidrag till historien om svenskarnas krig i Polen under Karl XII:s tid. 
<b>Zaraž</b> [-rasj], stad i östra Galizien, n. ö. om Tarnopol, nära ryska gränsen, vid ett litet tillflöde till Dnjestrs biflod Szeret. Omkr. 8,000 innev. Handel med spanmål, svin och fläsk. 
<b>Zborowski,</b> gammal polsk adlig ätt, hvars mest bekante medlem är Samuel Z., som öfvergick till reformerta läran, för ett mord 1574 måste lemna Polen, men fick skydd hos Stefan Bathori i Siebenbürgen och återvände i hans följe till Polen 1576. Han och hans slägt voro motståndare till Zamojski och intrigerade med Österrike. Då han slutligen misstänktes för 
page_number=96, index= - Zarncke ... 
delaktighet i en sammansvärjning emot konung Stefan, lät Zamojski ställa honom inför rätta och halshugga honom, 1584. 
<b>Zea.</b> 1. En af Athens hamnar. Se Peiraievs. — 2. (Zia) Nygrek. namnform på Keos (se d. o.). 
<b>Zea,</b> <i>bot.</i> Se Majs. 
<b>Zea-Bermudez,</b> Don Francisco de, spansk statsman, f. 1772, var 1812–20 chargé d'affaires, generalkonsul och slutligen ambassadör i Petersburg, 1820–23 ambassadör i Konstantinopel och 1824–25 ministerpresident. Han var trots sin böjelse för despotismen — men en måttfull, »upplyst» sådan — kamarillan en nagel i ögat och störtades af denna. Han blef sedermera envoyé i Dresden (1826) och London (1828) samt konseljpresident (Okt. 1833), men måste i Jan. 1834 vika för Martinez de la Rosa. Han vardt 1845 senator och afled 1850. 
<b>Zeagonit.</b> Se Zeolitgruppen. 
<b>Zebaoth</b> l. Sebaot (Hebr., »härar», »härskaror»), i Gamla test. bestämning till eller namn på Israels gud i förbindelserna »Herren Z.», »Gud Z.», »Herren Gud Z.» o. s. v., som då betyda »härskarornas herre», härskarornas gud», »herren, härskarornas gud» o. s. v. Uttrycket förekommer också i Nya test. på två ställen, Rom. 9: 29 och Jak. 5: 4. Af sammanhanget på de olika ställen, der ordet förekommer, framgår, att det betecknar, dels att Jehovah (Jahveh) är den osynlige anföraren för Israels härar i striden mot Israels fiender, dels att han i allmänhet är härarnas gud, d. v. s. den, som afgör stridernas utgång, till seger eller nederlag, dels att han är de himmelska härskarornas herre, hvarvid man kan tänka antingen på stjernorna eller på änglarna eller på både stjernorna och änglarna. De lärde äro ännu af olika tankar om hvilken af alla dessa betydelser är den ursprungliga. J. P. 
<b>Zebeque.</b> Se Chebeck. 
<b>Zebra.</b> So Hippotigris. 
<b>Zebrahunden.</b> Se Pungvargslägtet. 
<b>Zebråcynthus</b> (Zebrocynthius, Sebrocynthus, Cebracynthus), Jacobus Johannis, biskop, född i Själevads församling, Ångermanland, d. 17 Nov. 1572, var son af kyrkoherden i nämnda församling Hans Bure, som 1590 flyttade till Säbrå socken. Efter denna ort och sin moders tillnamn, Zynthia, tog han sig namnet Z. Efter fleråriga studier vid Upsala och vid utländska universitet utnämndes han 1612 till logices professor i Upsala, med särskildt åliggande i fullmakten att föreläsa Ramus, 1616 till kyrkoherde i Vendel, blef d. 16 Juli 1621 kungl. hofpredikant och d. 10 April 1624 pastor primarius i Stockholm. Den 26 Jan. (ej d. 21 April) 1639 fick han, efter enhällig kallelse, fullmakt såsom biskop i Strengnäs (såsom sådan skref han sig ej Z., utan Jacobus Johannis Angermannus). Död derstädes d. 9 (ej d. 6) Juli 1642 och begrafven i domkyrkan. Han var en på både hufvudets och hjertats vägnar synnerligen begåfvad man, som lärde ej blott med munnen, utan äfven med lefvernet, såsom hans i Strengnäs domkyrka ännu befintliga epitafium upplyser. — Z. var kusin till Anders, Olof och Jonas Bure (se dessa). I sitt äktenskap med en dotter af ärkebiskop Nikolaus Bothniensis hade han flere barn, af hvilka sonen Nils (död såsom stadspresident i Norrköping 1681) upptog namnet Bure (Bureus) och 1654 adlades med namnet Burensköld. Af Z:s döttrar blef Kristina gift med ärkebiskop Stigzelius och Anna med den bekante diplomaten A. Gyldenklou. 
<b>Zebuana.</b> Se Tagaliska språk. 
<b>Zebun</b> l. indiske puckeloxen, <i>Bos indicus</i> (<i>B. Zebu</i>), <i>zool.,</i> hör till nötdjurens familj (<i>Bovidae</i>) inom boskapsdjurens ordning (<i>Pecora</i>) och däggdjurens klass. Han har långa och hängande öron, ganska korta horn och öfver bogarna en fettpuckel. Färgen är rödbrun eller gulbrun, icke sällan också gulaktig eller hvit, ja äfven skäckig. De fleste naturforskare, från Linné till Darwin, antaga, att zebun är en särskild art, men andra hålla honom, liksom den här nedan nämnda »sangan», blott för en afart af nötkreaturet. För bådas arträttighet talar, att vissa delar af skelettet i väsentlig grad afvika från nötkreaturets; zebun har t. ex. en korskota och två svanskotor färre än detta, äfvensom han i sitt lefnadssätt skiljer sig icke obetydligt från detsamma: sällan söker skugga och ej går i vatten m. m. Zebun är hemma i Ostindien. Åtskilliga raser finnas. — I hela mellersta Afrika lefver en annan puckeloxe, sangan, <i>B. africanus,</i> hvilken är stor, smärt, men dock starkt byggd, högbent och tämligen långsvansad, med en väl utvecklad puckel och fullt 1 m. långa, vid roten nära intill hvarandra stående, utåt och framåt böjda horn, samt öfvervägande kastanjebrun till färgen. Denne oxe är stamformen till såväl den nu lefvande som den forntida egyptiska nötboskapen, af hvilken senare funnos tre raser, bland dem en allmänt utbredd långhornad, hvarur de helige apistjurarna togos. 
<b>Zecchino</b> [-kīnå]. Se Zekin. 
<b>Zechsten</b> (T. <i>zechstein</i>). Se Permiska systemet. 
<b>Zedekia</b> l. Zedekja (Hebr. <i>Zidkijah,</i> »Jah, d. v. s. Jahveh l. Jehovah, är min rättfärdighet»). 1. Juda rikes siste konung, var konung Josias tredje son och hette egentligen Mattanja. Sedan hans broder Jojakin efter en kort regering blifvit afsatt af den babylonske konungen Nebukadnesar, under hvars välde Juda rike då kommit, gjorde Nebukadnesar Mattanja till konung under namnet Z. omkr. 599 f. Kr. Vid pass tio år derefter slöt Z., trots profeten Jeremias varningar, förbund med Egypten och afföll från Nebukadnesar, hvilket hade till följd Jerusalems förstöring efter en ettårig belägring och judafolkets bortförande i den babylonska fångenskapen. Z. måste se på huru hans barn slagtades, hvarefter hans ögon utstuckos, och han fördes i kopparfjättrar till Babel (2 Kon. 24: 17 och 25: 1–7; 2 Krön. 36: 10 f.). — 2. En falsk profet under Israels konung Ahabs tid, uppmuntrade konungen till det krig mot Syrien, i hvilket han fick sin bane (1 Kon. 22: 11, 12; 2 Krön. 18: 10, 23). J. P. 
<b>Zedler,</b> Johann Heinrich, tysk bokhandlare, f. 1706, d. omkr. 1760 i Leipzig såsom 
page_number=97, index= - Zarncke ... 
preussiskt kommerseråd, förlade det stora encyklopediska arbetet <i>Grosses vollständiges universallexikon aller wissenschaften und künste</i> (64 bd, 1731–50; med 4 supplementband, omfattande A–Caq., 1751–54), hvilket i åtskilliga ämnen ännu kan med fördel användas. — Jfr Encyklopedi, sp. 486. 
<b>Zedlitz.</b> 1. Karl Adam von Z., friherre, preussisk statsman, af en gammal, från Frankrike härstammande slägt, f. 1731, d. 1793, var 1770–89 justitieminister och 1771–88 jämväl kultusminister. I sistnämnda egenskap är han bekant för sitt arbete för folkskoleväsendet och derigenom att han skapade en af kyrkan oberoende högsta myndighet för undervisningsväsendet. — 2. Joseph Christian von Z., friherre, tysk skald, föddes 1790 på slottet Johannisberg i österrikiska Schlesien. Såsom husarlöjtnant och ordonnansofficer åt furst Hohenzollern utmärkte han sig i 1809 års fälttåg vid Regensburg, Aspern och Wagram, tog derefter afsked och var bosatt på sitt gods i Ungern, tills han 1837 anställdes i utrikesdepartementet med hufvudsaklig uppgift att i den officiösa pressen föra den reaktionära metternichska politikens talan. Från 1845 var Z. ministerresident och chargé d'affaires vid österrikiska hofvet för åtskilliga tyska småstater. Han dog i Wien 1862. — I sitt såsom vederqvickelse öfvade skaldskap står Z. nyromantiken nära och företer en finbildad, ehuru tämligen obestämd fysionomi. Hans egendomlighet framträder bäst i den reflexionslyriska, till formen carizon-artade diktcykeln <i>Todtenkränze</i> (1827; 2:dra uppl. 1841), der skalden vallfärdar till berömda menniskors grafvar och med lyftning prisar hänförelsen såsom lifsskapande makt. Bland hans <i>Gedichte</i> (1832; 5:te uppl. 1855) utmärka sig några ballader för målande kraft. Flitigt, men med mindre framgång, författade han skådespel i Calderons stil, bl. a. sorgspelet <i>Kerker und krone</i> (1834; »Boja och krona eller Tassos öden», 1844). På det episka området frambragte han det af frisk romantik fyllda diktverket <i>Waldfräulein</i> (1843; 4:de uppl. 1856), i hvilket det sinliga elementet väl starkt framhålles, och <i>Altnordische bilder</i> (2 bd, 1850; ny uppl. 1860) m. m. Genom <i>Soldatenbüchlein</i> (1848; flere uppl.) sökte han ända till öfverdrift höja den österrikiske soldatens sjelfkänsla. Z. verkställde en särdeles god öfversättning af Byrons »Childe Harold» (1836). 
<b>Zedritz,</b> Karl Edvard, universitetslärare, vitter författare, föddes i Alingsås d. 25 Juni 1805. Han måste för medellöshet afbryta sin skolkurs och antog plats i en sidenkramhandel i Stockholm. Hans tillvinnande väsende ådrog honom der dåv. kronprinsen Oskars uppmärksamhet, och med understöd af honom kunde Z. återupptaga sina studier. Han promoverades 1833 till filos. doktor i Upsala, vardt docent i latin s. å., adjunkt 1842, e. o. professor 1845 och ord. professor i latinska språket och literaturen 1852. Död i Upsala d. 17 Mars 1859. Insigtsfull i sitt ämne, saknade Z. ingalunda blick för den moderna filologiens utvecklingskraf, men filolog i egentlig mening blef han knappast. Hans föredrag i katedern var enkelt och klart. Väl hemmastadd på det estetiska och skönliterära området, offentliggjorde han anonymt åtskilliga noveller, som jämte skaldestycken och uppsatser i filosofiska och estetiska samt andra ämnen fylla de 3 banden af hans »Samlade skrifter» (utg. 1862). Ur Z:s dikter talar en ljus, förtröstansfull håg, och den erotiska strängen anslår han gerna. Formen är merendels klar och ledig. Mot Nya skolans romantik förhåller han sig kylig. Här må nämnas de fria odena <i>Verldsåsigt</i> och <i>Ynglingen</i> för deras kraftiga diktion samt hyllningsgärden <i>Till Geijer</i> (1839). I sina lifligt och urbant skrifna noveller tecknar Z. med välvilja ett galleri af redliga och lefnadsfriska menniskor, bäst kanske gamla tvärviggar. Framställningen kryddas af verldserfarenhet och lätt skämt, men personerna resonera esomoftast i alltför skönliterära och valda ordalag. I en artikelföljd i »Aftonbladet» 1856 sökte Z. framlägga öfvertygande skäl för lämpligheten af att flytta Upsala universitet till Stockholm. Han synes hafva varit hufvudredaktör för tidskriften »Frey» 1842–43 och 1847–48. 
<b>Zeeland</b> [sēl-], vestligaste prov. i Nederländerna, begränsad i n. af Syd-Holland, mot hvilket Maas-armen Krammer bildar gräns, i ö. af Nord-Brabant och Belgien, i s. ö. och s. af Belgien samt i v. af Nordsjön. Arealen utgör 1,785 qvkm., större delen öar mellan Maas' och Scheldes mynningar: Schouwen, Duiveland, S:t Philipsland, Tholen, Noord och Zuid Beveland, Wolfaartsdijk och Walcheren. Mot Nordsjön äro de delvis skyddade genom dyner, på de öfriga sidorna genom dyrbara dammar. Samtliga öarna äro låga, till en del lägre än hafsytan, men de hafva en mycket bördig lerjord, som särskildt är lämplig för hvete; derjämte odlas mycket råg samt korn (för mälterierna), baljväxter, krapp och lin. Till följd af sin sumpiga natur äro de mycket osunda, och frossfebrar äro vanliga. Nötkreatur och svin uppfödas, och ladugårdsprodukter exporteras. Industrien (tillverkning af linneväfnader, bränvin och öl, skeppsbyggeri) är jämförelsevis obetydlig. Jämte de ofvannämnda öarna hör till prov. det s. k. Staatenflandern (Statsflandern), hvilket sedan republikens grundläggning tillhört Z., men icke såsom en röstegande provins, utan, liksom Nord-Brabant, såsom beroende. Efter upprättandet af konungariket Nederländerna har det dock samma rättigheter som de öfriga provinserna. Folkmängden beräknades 1892 till 202,709 pers. Hufvudstad är Middelburg. 
<b>Zeeman</b> [sēm-]. Se Nooms. 
<b>Zefanja</b> (Hebr.. »Jah, d. v. s. Jahveh l. Jehovah, skyddar»), den nionde i ordningen af de tolf s. k. mindre profeterna i Gamla testamentet. Han uppträdde i Juda rike under konung Josias tid, ej långt före detta rikes undergång, och var samtidig med Jeremia. Somliga exegeter hafva antagit, att den Hiskia, som i kap. 1 af Z:s profetiska bok nämnes såsom en af hans förfäder, var konung Hiskia, och att Z. alltså var nära befryndad med det 
page_number=98, index= - Zarncke ... 
regerande konungahuset, men detta är mycket tvifvelaktigt. Z:s framställning erinrar, i synnerhet på vissa ställen, starkt om Jesaja (Esaias), Joel och Habakuk. Han profeterar om »Herrens dag», som snart skall komma med straffdomar öfver hela jorden, i synnerhet öfver Juda och Jerusalem, och manar i sammanhang dermed till bättring. Bland Israels fiender nämner han särskildt moabiterna och ammoniterna, såsom de der skola drabbas af domen, och han talar äfven om etioperna såsom hemfallna åt denna dom. Han slutar med att en qvarlefva af Israel skall frälsas och skildrar derpå i hänryckta ord den messianska tidens nåd och salighet för de frälste. J. P. 
<b>Zefir</b> (sefir, zefyr). 1. Mild vestan- eller aftonvind (se Zefyros). — 2. Ett slags tyg. Se Musslin. — Zefirgarn, finare yllegarn till brodering o. dyl. 
<b>Zefyr,</b> vestanvinden personifierad (se Zefyros). 
<b>Zefyros</b> (Lat. <i>Zephyrus</i>), det grekiska namnet på vestanvinden. I likhet med öfriga vindar räknades han af forntidens greker bland gudarnas antal och gällde såsom son af Astraios och Eos. Hans bröder voro Boreas (nordanvinden), Evros (östanvinden) och Notos (sunnanvinden). Z. motsvarar romarnas <i>Favonius.</i> A. M. A. 
<b>Zeghers.</b> Se Seghers. 
<b>Zeidewitz,</b> Dorotea von. Se Dorotea, markgrefvinna af Baireuth. 
<b>Zeipel,</b> Carl Samuel Fredrik von, romanförfattare, skald, föddes i Sölvesborg d. 28 Mars 1793 och var son af en inflyttad tysk officer, som gift sig med en Upsalaflicka och slagit sig på fabriksrörelse. Vid 8 års ålder flyttade Z. med föräldrarna till det i en vild och enslig trakt af Upland belägna Lingonbacka pappersbruk, som tillfallit familjen genom arf på mödernet. Han undergick 1811 kansliexamen vid Upsala universitet och var nära att aflägga hofrättsexamen, då han på föräldrarnas önskan öfvergaf den juridiska banan. Derigenom mera oförhindrad att tillfredsställa sin håg för vitterheten, stiftade han vänskap med »nya skolans» män, blef djupt beläst i tyska literaturen och lemnade från 1816 under signaturen »Carl» en mängd dikter till »Poetisk kalender» (se d. o.), sedermera äfven till »Svea». I fosforisternas krets uppbars Z. mycket på grund af sitt entusiastiska väsende, sin frimodighet, glädtighet och berättareförmåga. Han innehade 1815–19 tillsammans med Palmblad det akademiska boktryckeriet i Upsala och gifte sig tjugutreårig med en dotter till tonsättaren Haeffner. Z. var länge sjelfskrifven som poetisk tolk för studentkårens känslor vid offentliga fester. 1819 bosatte han sig för framtiden såsom »brukspatron» på Lingonbacka, men underhöll gemenskap med vännerna och ungdomen i Upsala. Han råkade såsom jord- och fabriksegare småningom i ekonomiskt bryderi och hade på 1840-talet endast bostaden i behåll af egendomen. För att försörja sin talrika familj grep han då på nytt till pennan samt författade outtröttligt historiska romaner och noveller, som mottogos med bifall. Han dog d. 12 Febr. 1849 och ligger begrafven på Järlåsa kyrkogård. — Z:s lyriska och lyrisk-episka smådikter bära delvis spår af nyromantikens fallenhet för natursymbolik och ega ej tillräckligt af konstnärligt värde för att rädda sig undan glömskan. Emellertid vittna de om friskhet i både känsla och fantasi. Hans poetiska stil är ledig och okonstlad samt ofta glansfull, versen klingande. Mest tilltalande är hans diktkrans af 21 <i>Evangeliska romanser</i> (1820 o. följ.), i hvilka han ger uttryck åt sin fromma kristna tro. Dessa romanser jämte cykeln <i>Wasa-grafven i Upsala domkyrka</i> (1843; föga lyckade förklarande poem öfver Sandbergs alfresco-målningar) och några fantastiska sångspel återfinnas i hans »Samlade skrifter» (I, 1861; det enda bd, som utgafs deraf). Åtskilliga af Z:s dikter hafva tonsatts af Lindblad, Nordblom m. fl. — Såsom historisk romanförfattare hade Z. god hjelp af sitt säkra minne, sin fyndighet och förmåga att förtälja lifligt samt sin förtrogenhet med allmogens lynne och tänkesätt. Hans brist på verldskännedom röjer sig i karaktersteckningen, som lemnar icke så litet öfrigt att önska. Att han emellertid för sitt ändamål företagit ganska grundliga häfdaforskningar, derom vittnar den utförliga och noggranna teckningen af de historiska personligheterna liksom af tidssederna. I <i>Två herrar och en narr</i> (1842; öfvers. på tyska 1844) är Linné en af hufvudpersonerna. Kulturhistoriskt värde eger romanen <i>Carl XI, Rabenius och hexeriprocessen</i> (1845, 2:dra uppl. 1886–87: tysk öfvers. 1846). Drottning Kristina tecknas i <i>Vasa-ättlingarne i Rom</i> (1846), Gustaf III:s tid med lifliga färger i <i>Seton</i> (1847, 2:dra uppl. 1887; ansedd för att vara Z:s bästa roman), Karl XII:s död och tiden närmast derefter i <i>De sammansvurne, eller mord och kröning</i> (1849; öfvers. på danska 1855). Af hans <i>Smärre berättelser för barn</i> utgafs en samling 1849. — Z:s son Evald Viktor Ehrenhold von Z., född d. 7 Aug. 1823, död d. 6 Juni 1893, blef student i Upsala 1843, filos. doktor 1851, docent i matematik 1856 och adjunkt i samma ämne vid Lunds universitet 1861 samt förestod längre tider professuren deri. Han tjenstgjorde alltsedan 1864 såsom censor vid mogenhetsexamina. 
<b>Zeirider.</b> Se Tunis, sp. 935. 
<b>Zeise,</b> William Kristoffer, dansk kemist, född i Slagelse d. 15 Okt. 1789, studerade tidigt farmaci och kom 1806 i H. K. Örsteds hem, hvilken vägledde honom i hans arbete. Han blef student 1809, tog farmacevtisk examen 1815 och blef filos. doktor 1817, hvarefter han några år vistades i utlandet. Han erhöll derpå ett litet statsanslag för att verkställa kemiska undersökningar och hade under fem års tid tillsammans med Örsted sitt laboratorium i ett gammalt kök. År 1825 blef han professor vid universitetet och 1829 derjämte vid polytekniska skolan, der han fick ett eget, tämligen obetydligt laboratorium. Död d. 12 Nov. 1847. Trots de ogynsamma förhållanden, under hvilka han måste arbeta, nådde Z. likväl många vackra resultat, i synnerhet i organisk kemi, dels vid sina undersökningar af svafvelhaltiga kroppar 
page_number=99, index= - Zarncke ... 
(xanthogensyra 1824, merkaptan 1833 m. fl.), dels i fråga om platina- och fosforhaltiga föreningar. Hans arbeten utmärkte sig för ovanlig noggranhet, och en senare tid har godkänt mycket, som af hans samtid emottogs med tvifvel, t. ex. hans afhandling <i>De chlorido platinae et alcohole vini sese invicem permutantibus</i> (1830, fortsatt 1832 och 1834). En utförlig <i>Haandbog i de organiske stoffens almindelige kemi</i> utkom 1847. E. Ebg. 
<b>Zeisig,</b> Johann Eleazar (kallad Schönau eller Schenau), tysk målare, f. i Lausitz 1740, d. i Dresden 1806, rymde från sin fader, en fattig linneväfvare, till Dresden, der han om dagarna födde sig såsom skrifvare hos en advokat och om natten öfvade sig i teckning, tills han lyckades blifva elev vid akademien. Han förvärfvade sig der den från Paris inkallade hofmålaren Louis Silvestres ynnest, så att han af denne togs med till Paris 1756, då Silvestre dit återvände. Der fick han skydd af dauphine, född prinsessa af Sachsen, och började utbilda sig efter Greuze och Netscher. Men 1770 kallades han tillbaka till Dresden samt blef 1772 direktör för teckningsskolan vid porslinsfabriken i Meissen, 1774 professor och 1777 direktör vid sidan af Giov. Battista Casanova vid akademien i Dresden. Hans hufvudarbeten äro <i>Korsfästelsen</i> (1790, i Dresdens Kreuzkirche) och en allegori öfver kurfurstinnans tillfrisknande (1772). För öfrigt kände han sig mest dragen till dåtidens franska genrebilder och porträtt. I Schwerins och Weimars museer finnas bilder af hans hand. 
<b>Zeising,</b> Adolf, tysk estetiker, f. 1810 i Ballenstedt, var till 1853 gymnasielärare i Bernburg, bosatte sig derefter i Leipzig och flyttade sedermera till München, hvarest han dog 1876. Z. bekämpade från teistisk ståndpunkt åtskilliga af Vischers estetiska teorier (bl. a. om det sublima och det tragiska, se d. o., sp. 604–605) och uppställde i sitt arbete <i>Neue lehre von den proportionen des menschlichen körpers</i> (1854) följande lag för proportionen och symmetrien i den sköna gestalten: om ett i olika delar deladt helt skall synas formelt skönt, måste den mindre delen förhålla sig till den större delen så, som den större förhåller sig till det hela. Han påpekade derjämte, att ett helt kan delas på sådant sätt med tillhjelp af den matematiska lärosatsen om det gyllene snittet (se vidare d. o.). Denna proportionslags giltighet, som funnit sina vedersakare, sökte han utsträcka till alla naturens områden och konstens hela verld. Z. utvecklade sina åsigter vidare i <i>Aesthetische forschungen</i> (1855) och <i>Die metamorphosen in den verhältnissen der menschlichen gestalt</i> (1860). Han författade derjämte åtskilliga romaner och försökte sig äfven på sorgspelets område. 
<b>Zeissl,</b> Hermann von, österrikisk läkare, f. 1817, blef 1845 med. doktor i Wien, 1850 docent och 1861 e. o. professor i syfilidologi. Från sin professur tog han afsked 1883 och dog 1884. Z. var en af sin specialgrens mest framstående representanter och åtnjöt ett stort anseende. Han utgaf bl. a. <i>Lehrbuch der syphilis und der mit dieser verwandten örtlichen venerischen krankheiten</i> (3:dje uppl. i 2 bd 1875). 
<b>Zeist</b> l. Zeyst, en af de vackraste byarna i Nederländerna, prov. Utrecht, 8 km. ö. om staden Utrecht. Den tillhörde förr grefvarna af Nassau, men såldes i midten af 1700-talet till en köpman i Amsterdam, som öfverlät den åt en herrnhutareförsamling. Herrnhutarna hafva der utvecklat en liflig industri (porslin, metallarbeten, ljus, tvål, handskar, skoarbeten, möbler och andra träarbeten m. m.) samt hafva förträffliga läroanstalter och försörjningsinrättningar. Omgifningen är ovanligt bördig, med omvexlande blomster-, köks- och fruktträdgårdar, löfskog, ängar och åkerfält. 
<b>Zeitblom,</b> Bartolomeus, tysk målare, tillhörande den schwabiska skolan, var enligt samtida intyg i urkunder borgare i Ulm 1484–1518 samt förmodligen lärjunge af Hans Schüchlin i samma stad (han var nämligen sedan 1483 gift med dennes dotter och hjelpte honom i hans arbete). Han påverkades också af den från Martin Schongauer utgående riktningen. Z. är en mästare med rättframhet, renhet och uppriktighet i känslan, på en gång duktig i sin förmåga och blygsam i sitt uppträdande. Man känner igen hans blonda typ och hans figurers ofta magra extremiteter. Särskildt är han bekant såsom den främste af sina samtida tyskar i behandling af draperiet. Likaså berömmes han för sin färg såväl i karnation som i draperi, och särskildt är hans gedigna faktur att beakta under en tid, som var starkt handtverksmässig. En svaghet har han gemensam med sina samtida flandriska mästare, nämligen en viss osäkerhet, när det är fråga om handling, hvaremot han eger stor förmåga att värdigt framställa ett lugnare förlopp och i synnerhet enstaka helgonfigurer, genomträngda af den religiösa känslans värme, ehuru utan allt svärmeri. Från Z. härrör ett altarverk, å hvars flyglar han målat <i>S. Nicolaus</i> och <i>S. Franciscus från Assisi</i> samt <i>Kristus på Oljoberget</i> (utanpå) och såsom sockel bild (predella) <i>Frälsaren med sina sår mellan två helgon</i> (1488, i Stuttgarts fornsamting), samt ett annat med <i>Kristi födelse</i> och <i>Frambärandet i templet</i> (inuti), <i>Bebådelsen</i> (utanpå) och på sockeln <i>Kristus mellan apostlarna</i> och <i>Veronikas svetteduk med Kristusanletet.</i> Af öfriga framstående arbeten märkes ett par stora altarflyglar med de två <i>Johannes, Bebadelsen</i> och <i>Besöket hos Elisabet</i> och i sockeln framtill <i>de fyra kyrkofäderna</i> samt baktill ännu en gång <i>Veronikas svetteduk</i> (nu i Berlins museum), vidare en omfångsrik cykel å dubbla flygelpar på ett berömdt altarverk i Blaubeuren, med icke mindre än 16 kompositioner ur Johannes döparens lif (nu i Augsburgs galleri). För öfrigt finnas liknande verk af honom i en kyrka i Bingen, i Siegmaringen, i Nürnbergs Morizkapell, i Münchens pinakotek, i Karlsruhe och Stuttgart. Hans senast daterade verk (1504) finnes i Augsburg. C. R. N. 
<b>Zeituni</b> l. Zituni. Se Lamia. 
<b>Zeitz,</b> stad i preussiska regeringsomr. Merseburg (prov. Sachsen), vid Weisse Elster, och jernvägslinierna Weissenfels–Gera och Lepzig–Z. af preussiska statsbanorna. 21,680 innev. (1890), hvilka drifva en mångsidig industri 
page_number=100, index= - Zekin ... 
(tillverkning af bomulls- och ylleväfnader, maskiner, cigarrer, pianon, handskar, socker, sprit m. m,), hvarjämte i stadens närhet finnes ett större antal brunkolsgrufvor samt mineralolje- och paraffinfabriker. I staden finnas gymnasium i det forna franciskanklostret (med bibliotek om 20,000 bd), flere borgareskolor samt i slottet Moritzburg, det forna biskopsresidenset, en korrektionsinrättning. Ett biskopsdöme upprättades 968, men biskopssätet flyttades 1028 till Naumburg. Efter den siste katolske biskopens död (1564) förvaltades stiftet af kurfurstarna af Sachsen, tills Johan Georg I 1653 öfverlemnade det jämte några andra amt åt sin yngste son, Moritz, som på detta sätt blef stiftare af bilinien Sachsen-Z., hvilken utgick 1718. Det var sedermera i kurfurstens ego till 1815, då större delen af stiftet förenades med Preussen. 
<b>Zekin,</b> sekin, Ital. <i>zecchino</i> (af <i>Zecca,</i> »myntet», d. v. s. myntverket, i Venezia, af Arab. <i>sikka,</i> myntpress), ett äldre italienskt, urspr. venezianskt, guldmynt (dukat), som först präglades omkr. 1280, vägde 1/4 lod (= 3,3 gr.) och länge nog hade ej ringare halt än 23 karat 11 gran samt gällde 22 lire, sedermera 12 lire. På en kölnisk mark gingo 67,5 venezianska zekiner. I prägeln synes den hel. Markus öfverräckande korsfanan till dogen, och på myntets revers förekommer såsom inskrift den latinska hexametern <i>Sit tibi, Christe, datus, quem tu regis, iste ducatus</i> (Denna dukat, hvars omlopp du styr, må dig egnas, o Kristus). I Toscana präglades s. k. zecchino gigliato (»liljezekin») = 8,66 kr. Zekinen var ett i hela Orienten under århundraden kändt och omtyckt betalningsmedel, tills den holländska dukaten der trädde i dess ställe. Sedan Venezia kommit under Österrike, fortsatte sistnämnda rike till 1822 att prägla zekiner såsom handelsmynt, fortfarande utan årtal i prägeln. Man slog äfven 1/2, 1/4 och flerdubbla zekiner. — Benämningen zekin nyttjades förr äfven om åtskilliga turkiska och egyptiska guldmynt. Jfr Dukat. 
<b>Zekinregeln.</b> Se Jungfruregeln. 
<b>Zell.</b> 1. Stad i preussiska reg.-omr. Koblenz, på högra stranden af Mosel. Omkr. 2,500 innev. Nära staden ligga på en höjd med den härligaste utsigt ruinerna af slottet Mariaburg, 1157–1515 nunnekloster af augustinorden. — 2. Köping i bajerska reg.-omr. Oberfranken, nära Saales källa, 7 km. från Fichtelgebirge, märklig genom det der af A. von Humboldt 1796 upptäckta magnetberget, bestående af serpentin och hornblendeskiffer. Omkr. 1,000 innev. — 3. (Oberzell) Köping i bajerska reg.-omr. Unterfranken, på venstra stranden af Main, 3,7 km. nedanför Würzburg. Omkr. 1,500 innev. I närheten ligga det forna nunneklostret Unterzell och det forna premonstratensklostret Oberzell, der firman König & Bauer har sina maskinverkstäder för tillverkning af snällpressar m. m. — 4. (Z. i m Wiesenthal) Stad i badenska kretsen Lörrach, vid Rhens biflod Wiese och jernvägen Basel–Z. 3,132 innev. (1890). Mekanisk verkstad och textilindustri. — 5. (Z. am See) Köping i österrik, hertigdömet Salzburg, v. om Zellsjön, i Pinzgau, vid Salzburg–Wörgl-jernvägen på 753 m. höjd, i en ytterst pittoresk trakt, hvars bakgrund bildas af Grossglockners och Tauerns glacierer. Omkr. 1,100 innev. Bränvinsbrännerier. Liflig turisttrafik. — 6. (Oberzell) Köping i Nedre Österrike, på högra stranden af Ybbs, midt emot Waidhofen. Omkr. 700 innev. Jern- och stålverkstäder. — 7. Köping i Steiermark. Se Mariazell. 
<b>Zell,</b> Ulrik, tysk boktryckare på 1400-talet. Se Boktryckarekonst, sp. 815. 
<b>Zell,</b> Karl, tysk filolog, f. 1793 i Mannheim, blef 1821 professor i klassisk filologi vid universitetet i Freiburg, 1835 ministerialråd och medlem af öfverstudierådet i Karlsruhe samt beklädde 1847–55 en professur i arkeologi vid universitetet i Heidelberg. Han var 1848–53 medlem af badenska Andra kammaren. Död 1873. Z:s vigtigaste arbeten äro <i>Ferienschriften</i> (3 bd, 1826–33; ny följd 1857), en serie förträffliga afhandlingar öfver olika sidor af det antika lifvet, och <i>Handbuch der römischen epigraphik</i> (3 bd, 1850–57). Han ombesörjde en samling af latinska klassiker (i 17 bd, 1827–31) och kommenterade deribland sjelf Horatius, Phaedrus m. fl. Äfven hans öfversättning af Aristoteles' »Organon» (i 5 bd, 1836–40) förtjenar att nämnas. 
<b>Zella</b> l. Z.-S:t Blasii, stad i hertigdömet Gotha i Thüringerwald. Omkr. 3,000 innev. Gevärsfaktori. Smide. 
<b>Zellbell,</b> Ferdinand, musiker, f. 1719, d. 1780, blef organist i Storkyrkan i Stockholm samt k. konsertmästare med kapellmästares titel 1750. I fråga om påtänkta kapellmästare till den nya operainrättningen 1773 skref G. J. Ehrensvärd i berättelsen om sin teaterförvaltning: »Vi kunde sägas ega tre kompositörer: kapellmästarne Zellbell, Wesström och Uttini. Zellbell, med djupa insigter både i komposition och musikens exekution, hade, hemkommen från sina resor, på tolf år icke gifvit det ringaste prof af sina kunskaper vid andra tillfällen än koncerters uppförande på Riddarhuset och orgornas spelande i Storkyrkan. Han hade under ett kort vistande i Ryssland uppfört derstädes en opera af egen komposition, hvilken vid första representationen föll. Hans insigter blefvo oss onyttiga. Hans långsamhet att arbeta, hans gammalmodiga smak, hans envishet och egenkärlek afskräckte oss, så att jag aldrig tordes lemna något arbete i hans händer». Z. komponerade bl. a. musik till Gyllenborgs operaballett <i>Sveas högtid.</i> Hans egentliga märklighet är, att han var den, som ej blott först uppgjorde planen till Musikaliska akademiens stiftelse 1771, utan äfven lyckades intressera flere mecenater derför. Akademien valde honom ock bland sina första ledamöter samt till direktör för läroverket (1771–74). A. L. 
<b>Zeller,</b> Konrad, schweizisk målare, f. 1807, sysselsatte sig till en början med måleriet endast som dilettant, men reste 1832 till Rom, der han utbildade sig till målare såsom lärjunge till Leopold Robert och i hans genre. Han målade derför mest italienskt folklif, dans, fiskare, tamburinslående qvinnor, flickor vid brunnen. Hans 
page_number=101, index= - Zekin ... 
taflor berömmas såsom karakteristiskt uppfattade och målade med varm kolorit. Har må nämnas <i>Annunziata-festen</i> (1849). 
<b>Zeller,</b> Eduard, tysk filosof och filosofisk historiker, f. 1814 i Würtemberg, blef teol. professor i Bern 1846 samt filos. professor i Marburg 1849, i Heidelberg 1862 och i Berlin 1872. Som tänkare tillhör han i det väsentligaste den hegelska skolan, ehuru han i flere vigtiga punkter afviker från Hegels läror, dels till följd af Tübingenskolans inflytande, dels och framförallt, ehuru i viss mån i sammanhang dermed, genom en särdeles sund historisk blick, som förhindrar all konstruktion på det historiska såväl som på andra områden. Egendomlig är den dragning åt filosofisk rationel idealism, som utmärker honom och äfven får sitt uttryck i de aktningsfulla erkännanden, som han offentligt och enskildt gifvit den boströmska skolan och hennes historiska arbeten. Sin största betydelse eger Z. dock som forskare i filosofiens historia, och han visar sig i allt vara en historiskt anlagd personlighet. Hans stora verk <i>Die philosophie der griechen</i> (3 bd, 1844–52; flere uppl.), utom all fråga det värderikaste, som literaturen inom detta fack uppvisar, har varit så epokgörande för denna gren af filosofiens historia, att intet historisk-filosofiskt arbete dermed kan likställas, och det står alltjämt som ett mönster för sådan art af historisk forskning med afseende på såväl detaljundersökningarnas noggranhet som historisk blick, sinne för de olika åsigternas egendomlighet och förmågan att fatta och framställa deras spekulativa frukter. Äfven till den moderna filosofiens historia har han i sin <i>Geschichte der deutschen philosophie seit Leibniz</i> (1873) lemnat ett värderikt bidrag. Han är derjämte en särdeles lycklig föreläsare och har i årtionden kring sin kateder samlat en oerhördt talrik åhörarekrets. Bland Z:s öfriga utgifna arbeten må nämnas <i>Die apostelgeschichte kritisch untersucht</i> (1854). L. H. Å. 
<b>Zeller</b> [ṡellär], Jules Sylvain, fransk historieskrifvare, f. 1820 i Paris, blef 1854 professor i historia vid fakulteten i Aix, 1858 lärare vid École normale i Paris (och föreläsare vid Sorbonne), 1869 professor vid École polytechnique och 1876 derjämte generalinspektör öfver det högre undervisningsväsendet. Han valdes 1874 efter Michelet till medlem af Franska institutet. Z. har författat bl. a. <i>Histoire de l'Italie depuis l'invasion des barbares jusqu'à nos jours</i> (1852; 4:de uppl. 1876), hvilket arbete ingår i Duruys serie, <i>Les empereurs romains, caractères et portraits historiques</i> (1863; 4:de uppl. 1876) och <i>Histoire d'Allemagne</i> (bd 1–7, 1872–91). Han redigerade 1860–63 en årsrevy, »L'année historique». 
<b>Zell-sjön,</b> T. <i>Zeller-see.</i> Se Bodensjön. 
<b>Zelo domus Dei</b> (Lat, »af nit för Guds hus»), begynnelseorden i den derefter benämnda bulla, som påfven Innocentius X utfärdade d. 20 Nov. 1648 såsom protest mot westfaliska freden. 
<b>Zelot</b> (af Grek. <i>zelos,</i> nit, ifver), nitälskare, blind ifrare (särskildt i religionsfrågor). — Zeloter (Hebr. <i>Kenaim</i>) kallas ett ur fariseismen utgånget judiskt parti, som hade till sin upphofsman Judas Galiléern (se denne), hvilken omkr. år 6 e. Kr. satte i gång ett uppror mot romarna. Zeloterna hade samma religiösa karakter som fariséerna: de voro stränga ifrare för lagen och höllo noggrant såväl på den mosaiska lagens yttre föreskrifter som på »fädernas stadgar». Men de skilde sig från de mera stillsamme och fredsälskande fariséerna derigenom att de utgjorde ett utprägladt politisk-nationelt parti, som hyste oförsonligt hat mot romarna och deras öfvervälde. Den religiösa karakteren trädde småningom tillbaka för den politiska: zeloternas parti blef ett politisk-nationelt revolutionsparti, som i sig upptog alla missnöjda element bland judafolket och uppsatte såsom sitt mål judafolkets befrielse från romareväldet. Detta parti blef upphofvet till och själen i det uppror (»det judiska kriget»), som utbröt år 66, och som blef orsaken till Jerusalems förstöring och judafolkets förskingring år 70. Ehuru de icke få förblandas med de afskyvärde sikarierna, som under detta krig bedrefvo sina ogerningar i det olyckliga landet, synas de dock för sina ändamål stundom hafva begagnat sig af dessa banditer, och de begingo dessutom sjelfva i sin fanatism excesser, som föranledde fariséerna att afsäga sig all gemenskap med dem. Under Jerusalems långvariga belägring utöfvade zeloterna i den belägrade staden ett skräckvälde, fullt jämförligt med kommunisternas i det belägrade Paris 1,800 år derefter. — Förteckningen på apostlarna i Luk. 6: 14–16 upptager »Simon, som kallas Ifraren (Zeloten)», hvilket binamn troligen betyder, att Simon, innan han blef apostel, tillhört det zelotiska partiet. Källan till kunskapen om detta parti är den judiske historieskrifvaren Flavius Josephus' historia om judiska kriget. J. P. 
<b>Zelotti,</b> Giovanni Battista, italiensk målare, f. i Verona omkr. 1532, d. 1592, kallades i äldre tider Battista Farinato, Battista da Verona och Battista Veneziano. Han var lärjunge af Antonio Badile och förmodligen äfven af sin onkel Paolo Farinato i Verona samt utbildade sig vidare under inflytande af Paolo Veronese, hvars biträde han var. Han var först verksam i Verona, en tid också i Vicenza och trakten deromkring samt äfven i området kring Treviso. Tillsammans med Veronese målade han fresker i Villa Soranza och Villa Emo (nu Fanzolo), ej långt från Castelfranco; sjelfständigt utförde han de bästa allegorierna i taket på Sala del Consiglio de' Dieci i dogepalatset i Venezia (der han var sysselsatt från omkr. 1562), som tillskrifvas Veronese, med hvilken den mångårige vännen ofta sammanblandats. I Berlins museum finnes af honom en <i>Helig familj</i> med åtskilliga helgon. C. R. N. 
<b>Zelows kosaker,</b> en lätt kavalleritrupp, uppkallad efter sin chef, Karl Maurits Zelow (född d. 22 Maj 1757, död d. 30 Juni 1791), förut kapten vid Kymmenegårds bataljon, 1790 öfverstelöjtnant i armén. Se Kosaker, sp. 1422. 
<b>Zelter,</b> Karl Friedrich, tysk musiker, f. 1758, d. 1832, valde till en början sin faders yrke, murareyrket, och avancerade deri till 
page_number=102, index= - Zekin ... 
mästare 1783, men utbildade sig derjämte till en skicklig dirigent, violinspelare och tonsättare. År 1791 inträdde han i Faschs »Singverein» (sedermera kallad »Singakademie») i Berlin, der han efter Faschs död, 1800, intog anförareplatsen. Invald i k. akademien 1806, upprättade han följande år en ripienskola för orkesteröfningar; och då Berlins första »liedertafel» konstituerade sig, 1809, blef han själen deri och komponerade för densamma. År 1809 utnämndes han till professor, och 1819 stiftade han k. institutet för kyrkomusik, hvars ledare han blef till sin död. Z. blef som kompositör mindre berömd för sina större stycken, kyrkosånger, kantater och operor, än för sina visor och manskvartetter. Hans visor fördunklades senare af Schuberts, men voro på sin tid en vigtig länk i romansens utbildning, särskildt genom införande af en folklig ton, och en del blef verkliga folkvisor. Hans musik till Göthes lyriska dikter slog så an på skalden, att denne hedrade honom med en vänskap, hvilken bl. a. tog sig uttryck i en intressant brefvexling mellan Göthe och Z. (utgifven 1833–36). Ur Z:s skriftställareverksamhet må i öfrigt framhållas hans <i>Biographie von K. F. Ch. Fasch</i> (1801). A. L. 
<b>Zemecke,</b> Johannes, tysk rättslärd i förra hälften af 1200-talet, känd under namnet Johannes Teutonicus (J. den tyske), född af fattiga föräldrar i Halberstadt, vistades 1206–12 och 1215–20 såsom student och magister vid Bolognas universitet, hvarest den romerska rättens studium blomstrade. Stödd på föregående glossatorer derstädes (om dessa se Glossa), åstadkom han den första omfattande och fortlöpande kommentar till det vigtiga »Decretum Gratiani» (se Kanoniska rätten), hvilken kommentar vardt allmänt nyttjad såom grundval för studiet deraf och fick titeln <i>Glossa ordinaria decreti.</i> Han utarbetade äfven dylika förklarande anmärkningar till Innocentius III:s dekretaler och 4:de allmänna lateran-konciliets (år 1215) beslut. Z. utnämndes 1212 till kanonikus vid domkapitlet i Halberstadt (bredvid idel högadliga herrar) och vardt 1235 detta högstifts dekan, 1241 dess prost. Död 1245 eller 1246. 
<b>Zemplén</b> [ṡä'mplen], T. <i>Zemplin,</i> komitat i Ungern på denna sidan Teis, vid Galiziens gräns. Areal 6,208 qvkm. 298,647 innev. (1890), deraf omkr. 45 proc. magyarer, 38 proc. slovaker och 11 proc. rutener. Norra delen af komitatet är bergig (Karpaterna). Den mellersta utgöres af Bodrogs breda dal; den södra är en delvis sumpig slätt, i v. begränsad af Hegyallyas vinberg. Hufvudfloden är Teis' biflod Bodrog, som upptager Laborcza, Ondova och Topla. Hufvudprodukter äro spanmål, lin, hampa, frukt och vin, bl. a. tokajer. Komitatet är uppkalladt efter slottet Z. i den lilla köpingen med samma namn, vid Bodrog. Dess hufvudstad ar Ujhely. 
<b>Zemskij sobor</b> [sabå'r], R. (af <i>zemlja,</i> land, och <i>sobor,</i> församling), namn på den i äldre tider i Ryssland, före Peter den stores välde förefintliga riksförsamlingen. Se bd 14. sp. 1562. 
<b>Zemstvo,</b> plur. <i>zemstva,</i> R. (af <i>zemlja,</i> land), landsrepresentation, landsting. Se Ryssland, sp. 176. 
<b>Zenale,</b> Bernardino (egentl. B. Martini), italiensk arkitekt och målare, f. i Treviglio nära Milano, verksam under slutet af 1400- och början af 1500-talet, anses såsom arkitekt hafva varit lärjunge eller anhängare af Bramante och upphof till den ädla förgården framför ungrenaissancekyrkan S. Maria presso S. Celso i Milano (1514), utförd delvis i tegel, delvis i marmor, med korintiska kolonner och bågar. Såsom målare har han ofta blifvit förvexlad med en annan sådan från Treviglio, näml. Bernardino Jacobi, kallad Buttinone. De arbetade en tid gemensamt och äfven på samma bilder, såsom på fresker i S. Maria delle Grazie och på framställningar ur S. Ambrosius' lif (omkr. 1480, i Capella Griffi, kyrkan S. Pietro Gessate i Milano), hvilka äro dåligt bibehållna. Bäst representeras de i sin gemensamma verksamhet af ett i S. Martino i Treviglio befintligt altarverk (1485, signeradt med bägges namn), framställande <i>Madonnan tronande, med helgon,</i> i midten, samt med <i>Kristi födelse, korsfästelse</i> och <i>uppståndelse</i> i predellan. Af de bilder, som gå under Z:s namn, anses ingen enda af den nyare kritiken (Giovanni Morelli) vara autentiskt, C. R. N. 
<b>Zenana-mission</b> (af Pers. <i>zänanä,</i> den särskilda våningen för qvinnorna, »harem», i muhammedanska hus i Indien, af <i>zän,</i> qvinna), den missionsverksamhet, som riktas på de infödda indiska qvinnornas omvändelse till kristendomen. 
<b>Zend,</b> <i>språkv.,</i> är egentligen ett medelpersiskt (pehlevi-) ord med betydelse »begripande», »förklaring», »tolkning», »öfversättning». Det heter i pehlevi <i>zand,</i> af ett avestiskt <i>*zaiñti-</i> (jfr <i>ā-zaiñti-,</i> »tolkning», T. <i>kunst</i> o. s. v.). Ordet användes nu emellertid i följande betydelser. 1) Den ursprungliga, riktiga användningen af ordet, hvilken alltmer tränger igenom i vetenskapen, är »förklaring», »kommentar af Avesta» och sålunda att begränsa till »den på pehlevi affattade versionen och utläggningen eller kommentaren af Avesta». 2) Genom missförstånd af pehlevi-uttrycket <i>avistāk va zand,</i> egentl. »avesta och zend» (d. v. s. utläggning, kommentar), kom zend eller, hällre, uttrycket Zend-avesta (infördt af Anquetil du Perron) att beteckna de heliga skrifter, som utgöra den religions kanon, hvars stiftare var Zoroaster (se denne), m. a. o. Zend eller Zend-avesta användes for att beteckna hvad som egentligen bör kallas och äfven alltmer kallas Avesta (se Zend-avesta). 3) Zend betecknar jämväl det alfabet (den skriftart), som efterträdde den egendomliga skriftarten pehlevi (användt äfven som namn för medelpersiska, se Huzvāresch och Pehlevi), och hvari såväl en del af pehlevi-literaturen som framförallt Avesta sjelf äro återgifna. Avesta undergick flere redaktioner. De vigtigaste skedde under sasaniderna (från 226 e. Kr.) först i pehlevi-skrift och slutligen under Sjapur II (310–379) i den s. k. zendskriften. 4) Slutligen kom zend att också beteckna det språk, hvarpå Avesta är affattad. 
page_number=103, index= - Zekin ... 
Denna benämning har länge varit den mest brukliga. Men af det föregående förstås lätt, att den är oriktig och vilseledande, bl. a. äfven derför att termen zend i ofvan anförda betydelser (företrädesvis 1) till sin uppkomst tillhör 3:dje och 4:de årh. e. Kr., då deremot det språk, som kallas zend, härstammar från 11:te till 8:de årh. f. Kr. 
Zend l. zendspråket, en tid och ännu understundom med mindre fog kalladt fornbaktriska, men nu oftast och riktigast avestiska eller avesta-språket, tillhör, genealogiskt sedt, den iranska (eranska) afdelningen af den ariska språkfamiljen och den indo-europeiska språkstammen (jfr Ariska språk). Det är sidoordnadt med eller ett systerspråk till fornpersiskan, representerad genom fornpersiska (Achaemenidernas) inskrifter (520–350 f. Kr.; jfr Persiska språket). Fornpersiskan tillhörde det vestra Iran (nuv. egentliga Persien) och har direkt fortsatts med medelpersiska eller pehlevi, äfven kalladt pārsi (se d. o.), och ny-persiska. Dermed nära sammanhörande dialekter i våra dagar äro kurdiskan och möjligen ossetiskan, som dock i hvarje fall så tidigt afsöndrat sig från de iranska språken, att man icke med någon säkerhet kan bestämma till hvilken afdelning (den persiska, den avestiska eller möjligen en tredje afdelning) deri hört. Avestiskan deremot tillhörde med säkerhet östra Iran, möjligen nuvarande Afganistan (eventuelt Belutsjistan) och helt eller delvis väl ock nuvarande Korasan. Möjligen härstammar den moderna afganskan (paschto) från avestiskan eller den afdelning af de forn-iranska språken, hvartill avestiskan hörde (jfr J. Darmesteter: »Chants populaires des afghans», 1889). Ännu en tredje med den fornpersiska och avestiska gruppen sidoordnad afdelning af iranska språk har man velat finna i det urspråk, hvarifrån de moderna språken inom Pamir-platån och ännu några andra dialektformer förutsättas härleda sig. — Inom avestiskan sjelf skiljer man emellertid emellan tvänne dialektformer, nämligen gāthā-dialekten och den yngre avestiskan, någon gång äfven kallad zend i inskränkt bemärkelse. Gāthā-dialekten är det språk, hvarpå de äldsta beståndsdelarna i Avesta äro affattade, nämligen de s. k. <i>gāthās</i> 'eller »hymnerna», som förnämligast innehållas i den afdelning af Avesta, som kallas <i>Yansa</i> (» offer», »dyrkan»), nämligen <i>Yasna</i> 28–34; 43–51; 53 samt 27, 13 och 14; 54, 1, dessutom den arkaiserande s. k. <i>Yasna haptanghāiti</i> (»sjudelade») 35–47. De öfriga afdelningarna af Avesta, nämligen återstoden af <i>Yasna</i> (särskildt <i>Yasht</i>) samt <i>Vendīdād, Vīspered</i> och <i>Khordah-Avesta</i> (d. v. s. lilla Avesta, innehållande <i>Yasht</i> och mindre texter, såsom <i>Nyāishes, Gāhs, Sīrōzahs, Afrīngāns</i>), jämte några fragment (bl. a. från <i>Hādhōkt Nask</i>) äro affattade på den yngre avestiskan (se föröfrigt om Avestas beståndsdelar Zend-avesta). Gāthā-dialekten är mera ålderdomlig och förhåller sig till den yngre avestiskan ungefär som veda-dialekten förhåller sig till det klassiska sanskrit eller som Homeros' språk förhåller sig till Herodotos' joniska dialekt. Möjligen förefinnes emellan de båda dialekterna ej blott en kronologisk, utan ock en lokal skilnad, så att gāthā-dialekten förhåller sig till den yngre avestiskan ungefär som Homeros' joniska förhåller sig till den attiska dialekten. Gāthā-dialekten var tydligen det språk, som Zoroaster — åtminstone under det senare skedet af sitt lif — samt hans bekännare talade. Dess grammatiska byggnad är anmärkningsvärdt ålderdomlig och nära öfverensstämmande med det vediska sanskrit. Den yngre avestiskan bär prägel af en högre utveckling, hvarigenom den skilt sig från gāthā-dialekten. Framförallt visar sig i de senare styckena, specielt de prosaiska, vissa drag, t. ex. sammanblandning af kasus o. s. v., som väl delvis åtminstone icke äro att tillskrifva det språk, hvarpå de resp. styckena ursprungligen voro affattade, utan bero på senare tiders redaktörer och skrifvare, som genom vårdslöshet eller okunnighet om den ursprungliga formen införde sin tids språkformer. Bland de vigtigaste skilnaderna mellan gāthā-avestiska och yngre avestiska må anföras, att den förra förlänger alla slutvokaler, använder oftare anaptyktiska vokaler, t. ex. G.-Av. <i>fərā,</i> Y.-Av. <i>frā</i> (= Sanskr. <i>pra</i>); ariskt <i>ns</i> uppträder i G.-Av. som <i>ng</i>(<i>h</i>), framför hvilket <i>a</i> uppträder som <i>ē,</i> t. ex. G.-Av. ack. pl. <i>daēvēng,</i> »demoner», = Y.-Av. <i>daēvąn</i> (Sanskr. <i>dēvān,</i> »gudar», af en arisk ack. pl. <i>*daivāns</i>), G.-Av. <i>mēnghāi,</i> »jag skall mena», men Y.-Av. <i>sanghāmi,</i> »jag prisar» (Sanskr. <i>çaṁsāmi</i>), o. s. v. — Ifrån den fornpersiska gruppen skiljer avestiskan sig genom följande hufvudsakliga punkter. Indo-europ. Avest. <i>r</i> (<i>r-</i>vokal) uppträder i Avest. som <i>-ere-,</i> i Fornpers. som <i>-ar-:</i> Avest. <i>kereta-,</i> »gjord», = Fornpers. <i>karta-</i> (Sanskr. <i>kṛtá-</i>); de ariska diftongerna <i>ai</i> och <i>au</i> uppträda oförändrade i Fornpers., men antaga flere olika former i Avest. (såsom <i>ae ōi, ao ēu,</i> o. s. v.); nasalvokalerna äro försvunna i Fornpers., i Avest. i allmänhet bibehållna under olika former; i slutljud är <i>-a</i> i Fornpers. alltid långt (<i>-ā</i>); <i>-i</i> (<i>-id</i>) och <i>-u</i> uppträda (grafiskt) som <i>-iy</i> och <i>uv,</i> t. ex. Fornpers. <i>astiy,</i> »han är», = Avest. <i>asti</i> (Sanskr. <i>ásti</i>), epentes (t. ex. Avest. <i>aipi:</i> Sanskr. <i>api,</i> med epentes af <i>i</i>) förekommer endast i Avest., ej i Fornpers.; af nasaler har Fornpers. blott <i>n, m,</i> under det Avest. uppträder med flere olika nasaler; de ariska sibilanterna hafva nått en rikare utveckling i Avest. än i Fornpers., specielt att märka är, att ariska <i>š</i> och <i>ž</i>(<i>h</i>) (Sanskr. <i>ç</i> och <i>j, h</i>) under vissa betingelser i Fornpers. uppträda som <i>p</i> och <i>d</i> (d. v. s. ð), såsom Fornpers. ack. <i>viþam,</i> »clan», »byalag», = Avest. <i>vīsem</i> (Sanskr. <i>viçam</i>), Fornpers. <i>adam</i> = Avest. <i>azem</i> (Sanskr. <i>aham</i>); ariskt <i>tr</i> uppträder i Avest. som <i>þr,</i> i Fornpers. deremot såsom ett spirantiskt ljud, tecknadt smed ett <i>r</i> öfver, lämpligen transkriberadt med <i>š,</i> såsom Fornpers. <i>puša-,</i> »son», = Avest. <i>puþra-</i> (Sanskr. <i>putra-</i>). — Af den iranska grenen står avestiskan närmast den indiska grenen. Det råder i allmänhet en stor öfverensstämmelse mellan Avest. och Sanskr. De vigtigaste olikheterna äro följande. Avest. har i flere fall förvandlat ursprungliga ariska <i>ă</i> och <i>ā</i> (mest bevarade i 
page_number=104, index= - Zekin ... 
Sanskr.) till <i>e-</i> (och <i>o-</i>) ljud: så blef <i>a</i> före <i>m, n, v</i> till <i>e,</i> som, i fall föregånget af <i>y, c, j, ž,</i> vidare förvandlades till <i>i,</i> t. ex. Avest. <i>nemāh-,</i> »dyrkan» (Sanskr. <i>namas-</i>), Avest. ack. <i>yim,</i> »hvilken» (Sanskr. <i>yam</i>); <i>a</i> blef <i>o</i> före <i>u</i> i följande stafvelse, i synnerhet efter labialer. t. ex. Avest. <i>vohu-,</i> »god» (Sanskr. <i>vasu-</i>); likaså utvecklade sig <i>ā</i> till <i>ē</i> efter <i>y</i> och före <i>i, ī, ē, y, c, j</i> i följande stafvelse, t. ex. Avest. <i>kārayēmi,</i> »jag kommer (någon) att göra» (Sanskr. <i>kārayāmi</i>), och till <i>ō</i> före <i>u, ū, v</i> i följande stafvelse, t. ex. <i>vī-dōtuš,</i> »en dödsdemon» (men abl. <i>vī-dātaoþ</i>). Ariskt <i>ai</i> (Sanskr. <i>ē</i>) uppträder i Avest. som <i>aē, ōi, ē</i> (i slutljud), t. ex. Avest. <i>vaēnōiþe,</i> »de två ses» (Sanskr. <i>vēnētē</i>), ariskt <i>au</i> (Sanskr. <i>ō</i>) som <i>ao, ēu, ō</i> (i slutljud), t. ex. Avest. <i>aojō,</i> »styrka» (Sanskr. <i>ōjō, ōjas</i>). En egendomlighet, som väsentligen bestämmer avestiskans utseende i förh. till Sanskr., äro epentetiska och svarabhakti-(inskotts-)vokaler. t. ex. Avest. <i>bavaiti,</i> »han blifver» (Sanskr. <i>bhavati</i>), Avest. <i>haurva-,</i> »hel» (Sanskr. <i>sarva-</i>), Avest. <i>vaxeðra-,</i> »ord» (Sanskr. <i>vaktra-</i>), Avest. <i>hvare-,</i> »sol» (Sanskr. <i>svȧr</i>). Ariska och Sanskr. <i>k, t, p</i> blifva i Avest. vanligen spiranter: <i>x</i> (som tyskt <i>ch</i>), <i>þ</i> (engelskt <i>th</i>), <i>f</i> före konsonanter, t. ex. Avest. <i>xšapra-</i> »(konunga)makt» (Sanskr. <i>kṣatra-</i>), Avest. <i>fra,</i> »fram» (Sanskr. <i>pra</i>). De ariska och sanskritiska s. k. mediae aspiratae <i>gh, dh, bh</i> blifva i Avest. oaspirerade <i>g, d, b</i> (så bevarade i gāthā-dial.), som i yngre avestiskan före konsonanter och emellan vokaler (i likhet med urspr. <i>g, d, b</i>) vidare utveckla sig till tonande spiranter: G.-Av. <i>adā,</i> »derpå», Y.-Av. <i>aða</i> (Sanskr. <i>adha</i>); Avest. <i>uʒra-,</i> »mäktig» (Sanskr. <i>ugra-</i>). Ariskt, Sanskr. <i>s</i> blir i Avest. i början af ord <i>h,</i> t. ex. Avest. <i>hapta,</i> »sju» (Sanskr. <i>saptá</i>), i inljud under vissa betingelser som ett ljud, hvilket lämpligen kan tecknas som <i>ngh:</i> Avest. <i>vanghana-,</i> »klädnad» (Sanskr. <i>vasana-</i>); <i>-as</i> i slutljud uppträder i allmänhet som <i>-ō,</i> t. ex. Avest. <i>aspō,</i> »häst» (Sanskr. <i>açvas, açvō</i>), ett ord, som visar, att ett Indo-europ. <i>kv</i> (Sanskr. <i>çv</i>) i de eranska språken uppträder som <i>sp</i> (jfr Lat. <i>equos</i>). — Hvad angår nominal- och verbalböjningen, öfverensstämmer avestiskan i allmänhet (på några detaljer när) med sanskrit, efter verkan af ljudlagarna. — Ordbildning genom suffix och sammansättning är fullt analog med förhållandena i sanskrit. — I syntaktiskt hänseende deremot visar avestiskan (i synnerhet i den senare literaturen) flere olikheter med sanskrit, förnämligast i användning af kasus, som tydligen är friare än i sanskrit. 
Historien om studiet af avesta-språket sammanfaller med studiet af avesta-literaturen i det hela. Om man undantager några mindre betydande äldre uppgifter, var fransmannen Anquetil du Perron den förste, som dechiffrerade och läste Avesta och sålunda kan kallas grundläggaren af avesta-forskningen. Hans öfversättning af Avesta: »Ouvrage de Zoroastre», 3 bd, daterar sig från 1771. Efter en längre tids förfall och misskredit återupplifvades avestastudierna genom dansken Rask, som i sitt epokgörande arbete »Zendsprogets og Zend-avestas ælde og ægthed» (1826) bevisade avestiskans ålderdomighet och nära sammanhang med sanskrit. Genom Burnoufs storartade undersökningar öfver Avesta, genom Grotefends, Benfeys, Burnoufs, Lassens, Opperts och Rawlinsons upptäckter rörande de fornpersiska inskrifterna och deras språk var avestiskans ställning klar. På den sålunda lagda grunden arbetade sedan Bopp, Windischmann, Haug, Westergaard, v. Roth och Spiegel, de båda senare ännu lefvande. Bland samtidens forskare på det avestiska området må dessutom nämnas tyskarna Bartholomae (grammatiska arbeten och öfversättningar af delar af Avesta), Geldner (den förnämste nu lefvande forskaren på det avestiska området; öfversättningar och grammatiska arbeten samt den nya epokgörande upplagan af Avesta: »Avesta. Die heiligen bücher der parsen»; under utgifning från 1885), Hübschmann (öfvers. och grammat.), Justi, Geiger (grammat.). F. Müller, Wilhelm, fransmannen J. Darmesteter, belgiern de Harlez, engelsmannen Mills, amerikanen Jackson, holländarna Bang och Caland (alla öfvers. och grammat.). — Utom en mängd uppsatser i tidskrifter och några specialarbeten äro de förnämsta grammatiska arbetena rörande Avesta följande: F. Spiegel: »Grammatik der altbaktrischen sprache nebst anhang über den gāthā-dialekt» (1867) och »Vergleichende grammatik der alt-eranischen sprachen» (1882); F. Justi: »Handbuch der zend-sprache» (den enda ordbok, som finnes, samt grammatik och krestomati; 1864); W. Geiger: »Handbuch der avesta-sprache» (1879); C. de Harlez: »Manuel de la langue de l'Avesta» (2:dra uppl. 1882); A. Hovelacque: »Grammaire de la langue zende» (1878); Chr. Bartholomae: »Handbuch der altiranischen dialekte» (1883): A. V. Williams Jackson: »An avesta grammar in comparison with sanskrit» (Part I, Phonology, Inflection. Word-formation, 1892; af Part II, inneh. texter, glossar o. s. v., utkom »Avesta reader. First series» 1893). K. F. J. 
<b>Zend-avesta,</b> det förr brukliga, mindre riktiga namnet på den bok, som innehåller de äldsta iranska folkens, liksom de nuvarande parsernas heliga skrifter. Numera heter denna bok med sitt riktiga namn endast Avesta (af oviss härledning och betydelse; om tillsatsen »zend» se Pehlevi och Zend). Dessa heliga skrifter, som innehålla Zoroasters ursprungliga lära med senare utveckling och tillsatser, bestodo enligt den inhemska traditionen egentligen af 21 »böcker» (<i>naska,</i> Pers. <i>nosk,</i> »bok»), fördelade i 815 kapitel, och den första skriftliga sammanfattningen af dessa förut genom muntlig tradition bevarade »böcker» kan icke sättas senare än till 5:te årh. f. Kr. Men under de omhvälfningar, som följde på Alexanders eröfringståg och sedermera under selevkidernas och arsacidernas välde, gick en stor del af denna ursprungliga Avesta för alltid förlorad; det språk, hvarpå den var skrifven, öfvergick i talspråket till det medelpersiska <i>pehlevi,</i> hvarigenom innehållet blef för folket ofattligt, och sjelfva den (numera för oss okända) skrift, hvarmed den var upptecknad, kom ur bruk. Under 
page_number=105, index= - Zend-avesta ... 
de inhemske sasaniderna och i synnerhet under den store Sjapur II (310–379), då Zoroasters religion återvann sitt inflytande, uppdrogs åt de prestfamiljer, inom hvilka det rätta läsandet af de heliga skrifterna bevarats, att samla och tolka hvad som af dessa ännu fanns i behåll, närmast i det praktiska syftet att ordna de befintliga resterna till en liturgisk handbok för gudstjensten och offren. Den sålunda samlade återstoden (345 kap. af 815) omskrefs med ett nyuppfunnet alfabet, det numera s. k. <i>zend-</i> (riktigare: avesta-)alfabetet, en skickligt gjord förenkling af det då i bruk varande svårlästa s. k. »bok-pehlevi». Tolkningen skedde genom en kommenterande öfversättning (»zend») på det då talade pehlevi-språket, skrifven med det nyss nämnda bok-pehlevi. Dock visar denna tolkning, att den rätta meningen på flere ställen icke förståtts. Men äfven af denna sasanidiska Avesta-redaktion, som utan tvifvel flerestädes afviker från den ursprungliga genom infogade randglossor och reminiscenser af det förlorade, har, till följd af Islams öfvervälde och den zoroastriska religionens inskränkning på de till stor del landsflyktige parserna, blott omkr. en fjerdedel bevarats till vår tid, och denna del har mellan 4:de och 13:de årh. — från hvilket sistn. våra äldsta Avesta-handskrifter härstamma — säkerligen undergått flere nya recensioner och ortoepiska förbättringar. Den på detta sätt till oss komna Avesta består nu af två hufvuddelar: Egentliga Avesta, som omfattar de tre ursprungliga »noskerna» Vendîdâd, Vîspêred och Jasna, af hvilka dock ensamt Vendîdâd (den 20:de »nosken») är fullständigt bibehållen, samt Khorda Avesta (»lilla A.»), hvars innehåll till stor del består af de s. k. <i>ješt</i> (uttalas jescht, se nedan), <i>5 njâjis, 3 afrînagân</i> och några andra smärre fragment. Den egentliga Avesta föreligger efter handskrifterna i två olika recensioner: a) handskrifter med pehleviöfversättning, innehållande de tre böckerna Vendîdâd, Vîspêred och Jasna hvar för sig, samt b) handskrifter utan denna öfversättning, framställande de tre böckernas innehåll sönderdeladt i texter efter den ordning, i hvilken dessa texter föreläsas under kyrkoåret. Denna recension, den egentliga liturgiska handboken, kallas <i>Vendîdâd-sâde.</i> Den till sitt innehåll vigtigaste boken, <i>Vendîdâd</i> (egentl. <i>vîdaêvô dâtem,</i> »anti-demonisk lag»), har formen af en dialog mellan Ormusd och Zoroaster och delas i 22 <i>fargard</i> (»afdelning»), af hvilka den första innehåller den iranska skapelselegenden, den andra sagan om den gyllene tiden under den forniranske konungen Jima och de öfriga föreskrifter om den bot man måste göra vid förorening (i synnerhet genom lik) och för allt annat ondt. <i>Vîspêred</i> (egentl. <i>vîspê ratavô,</i> »alla himlamakter»), som delas i 24 <i>karde</i> (»afdelning»), innehåller i närmaste sammanhang med Jasna en lista böner till allahanda gudamakter. <i>Jasna</i> (»offer»), som delas i 72 <i>hâ</i> (»slut»), innehåller de liturgier, som läsas vid offren (<i>jasna,</i> Pers. <i>izešne</i>), långa, enformiga böner och anropanden till olika gudomligheter. Den vigtigaste delen af Jasna utgöres af de 17 <i>gâthâ</i> (»hymner»), hvilka, affattade i en särskild dialekt och i metrisk form, utgöra den äldsta med säkerhet från Zoroasters tid härstammande delen af Avesta, samt af trenne urgamla, af Avesta sjelf som heliga ansedda böner. Med dessa »gâthâ» som ursprunglig kärna har den öfriga Avesta småningom (ungef. mellan 1000–600 f. Kr.) uppstått och kodifierats. Den dernäst äldsta delen af Avesta äro de 21 <i>jêšti</i> (Pers. <i>ješt</i>), »lofsånger» till vissa gudomligheter: Mithra (»solguden»), Tischtrja (»Sirius») o. a. eller till de otaliga <i>fravaši</i> (jfr Zoroaster), i ursprungligen metrisk, men numera bruten form. Af dessa står dock blott en mindre del i Jasna och de öfriga i Khorda Avesta, hvilken icke egentligen bildar något afslutadt helt, utan är en såväl för lekmän som för prester afsedd andaktsbok, som i olika handskrifter och upplagor upptager än mer, än mindre af det ofvan angifna innehållet. Något yngre än ješt äro de prosaiska (blott till en ringa del metriska) böckerna Vêndîdâd och Vîspêred, och allra yngst äro de ofvan nämnda småstyckena i »lilla Avesta». — Avestas stil är enkel och konstlös; det dunkla beror till stor del på det hoplappade skick, hvari den nu föreligger. I afseende på sitt allmänna innehåll kan den närmast jämföras med den andra ur-ariska religionsurkunden, Rigveda (se Indien, sp. 551), men kan på intet sätt täfla med dess naiva fantasirikedom och ofta glänsande bildprakt. Avestasångerna karakteriseras mest af färglösa myter, liflösa figurer, noggranna förteckningar på en mängd genier och deras egenskaper och i synnerhet af oupphörliga upprepningar och omsägningar, hvilket dock till en del torde bero på dess nuvarande fragmentariska skick. Enstaka ställen sakna dock ej en verklig poetisk lyftning. — För Europa blef Avesta först bekant genom en från pehleviöfversättningen gjord fransk öfversättning af Anquetil-Duperron (se denne) och har allt sedan, dels för sin stora betydelse såsom en af mensklighetens äldsta och märkligaste religiösa urkunder, dels såsom den enda källan för det vigtiga avestaspråket, det vanligen s. k. zend (se d. o.), varit föremål för grundliga och omfattande studier. De förnämsta upplagorna äro: Burnouf: »Vendidad-Sadé» (1829–43); Westergaard: »Zend-Avesta or the religions books etc. Vol. I [allt publ.], The zend text» (1852–54); Spiegel: »Avesta die heil. schriften ..... im grundtexte sammt der huzvâresch-[= pehlevi-] übers. herausgeg.» (2 bd, 1851–58), och Geldner: »Avesta . . . im auftr. d. kajs. akad. d. wiss. in Wien herausgeg.» (3 bd, 1885–94). De vigtigaste arbetena för Avestastudiet äro (utom de ofvan nämnda pehlevi- och en af parsipresten Neriosengh utgifven sanskrit-öfversättning) följande: Spiegel: »Avesta ...... aus dem grundtexte übersetzt» (3 bd, 1852–63), »Commentar über das Avesta» (2 bd, 1865–69), båda omfattande såväl den egentliga som Khorda Avesta, »Einleitung in die tradition, schriften der parsen» (2 bd, 1856–60), »Eranische alterthumskunde» (3 bd, 1871–78); Harlez: »Avesta . . . trad. du texte zend» (2:dra uppl. 
page_number=106, index= - Zend-avesta ... 
1881); Darmesteter och Mills: »The Zend-Avesta . . . translated» (3 bd i Max Müllers »Sacred books of the East», 1880–87); Darmesteter: »Zend-Avesta, trad. nouvelie avec commentaire» (3 bd, 1892–93; bäst). Se för öfrigt den under Zend och Zoroaster anförda literaturen. H. A. 
<b>Zendrini,</b> Bernardino, italiensk lyriker, öfversättare och kritiker, f. 1839 i Bergamo, uppfostrades i tyska Schweiz och promoverades 1861 till juris doktor i Pavia med en mycket uppmärksammad afhandling om »en fri kyrka i en fri stat», men öfvergaf den juridiska banan och antog 1862 lärareplatsen i italienska vid lyceet i Como, hvilken anställning han 1865 utbytte mot en dylik i Ferrara. Z. utgaf sistn. år sin framstående öfversättning af Heines »Buch der lieder» (»Il canzoniere di Enrico Heine; 3:dje förbättrade uppl. 1879) och beredde derigenom den tyske skalden ett stort insteg hos Italiens vittra verld. Han kallades till professor i tyska literaturen vid universitetet i Padua och öfvertog 1875 en professur uti italienska språket och literaturen vid Palermos universitet. Död 1879. 1871 utgaf Z. sina egna dikter, <i>Prime poesie,</i> som ställer honom i ledet af de mer betydande bland nutida italienska lyriker. I kritiska och andra skrifter utmärkte han sig för sin prosastil. 
<b>Zengg</b> [senk], Senj l. Segnia, stad i komitatet Fiume i Kroatien-Slavonien, vid Morlacca-kanalen af Adriatiska hafvet. Omkr. 3,000 innev. Rom.-katolsk biskop. Prestseminarium, gymnasium. 
<b>Zenit.</b> Se Nadir. — Zenital-linie, lod-linie (se Tyngd). — Zenit-distans för en himmelskropp (eller för ett terrestriskt föremål) kallas vinkelafståndet mellan himmelskroppen och zenit, räknadt utefter himmelskroppens höjdcirkel. Zenitdistansen är komplementet till höjden. — Zenitpunkt benämnes den punkt eller den afläsning på den graderade vertikala cirkeln (t. ex. på en vertikal- eller meridiancirkel), som motsvarar tubens eller instrumentets synlinies (optiska axels) riktning mot zenit. Man kan bestämma denna afläsning, såsom det vid meridiancirkeln är öfligt, genom observationer med s. k. qvicksilfverhorisont, hvarmed menas ett kärl med qvicksilfver, som ställes under instrumentet. Instrumentet riktas vid bestämningen nedåt mot qvicksilfrets horisontala, speglande yta. Belyses nu instrumentets hårkors, hvilket kan ske genom en öppning i okularpjesen, så går ljuset från det belysta hårkorset genom tubens objektiv till qvicksilfverytan och reflekteras mot denna för att ännu en gång på återväg passera genom objektivet samt bildar då i närheten af det belysta hårkorset en spegelbild af detsamma. Man inställer nu tuben så, att denna spegelbild sammanfaller med hårkorset sjelf. Afläsningen på instrumentets höjdcirkel för detta läge af tuben, eller den s. k. nadir-punkten, skiljer sig med 180° från zenitpunkten. — Zenitsektor. Se Sektor 2. K. B. 
<b>Zenker,</b> Julius Theodor, tysk orientalist, f. 1811 nära Zittau, studerade österländska språk vid tyska universitet och (från 1840) i Paris, vistades en tid i Ryssland, föreläste 1846 som docent vid Rostocks universitet och bosatte sig 1847 i Leipzig såsom privatman. Död i Jena 1884. Hans vigtigaste arbeten äro <i>Bibliotheca orientalis</i> (2 bd, 1845–61) och <i>Dictionnaire turc-arabe-persan</i> (2 bd, 1862–76). Z. öfversatte från ryska Kasem-Begs »Grammatik der türkisch-tatarischen sprache» (1848) och från engelska åtskilliga lärda arbeten af Lane, Layard, Vaux m. fl. 
<b>Zenker,</b> Friedrich Albert von, tysk patol. anatom, f. 1825 i Dresden, blef 1855 professor i patologisk anatomi derst. och 1862 professor i samma ämne i Erlangen. Han är den egentlige upptäckaren af trikinförgiftningen (se Trikiner). Utom den uppseendeväckande afhandlingen <i>Über die trichinenkrankheit des menschen</i> (i Virchows »Archiv», 1860) har han publicerat bl. a. <i>Beiträge zur normalen und pathologischen anatomie der lunge</i> (1862), <i>Krankheiten des oesophagus</i> (i Ziemssens »Handbuch», 1877) samt <i>Über den cysticercus racemosus des gehirns</i> (1882). Sedan 1865 utgifver han, tillsammans med Ziemssen, »Deutsches archiv für klinische medizin». 
<b>Zeno,</b> grekiska filosofer och en östromerk kejsare. Se Zenon. 
<b>Zeno,</b> veneziansk adlig ätt. 1. Renier Z., veneziansk doge. Efter att genom vackra bragder (bl. a. eröfringen af Zara) hafva utmärkt sig blef Z. såsom podestà af Ferrno vald 1252 till doge. Kort derpå afslutade han med Manfred, Neapels konung, ett för Venezia förmånligt handels- och allians-fördrag samt vann åtskilliga framgångar i ett krig mot Padua. På grund af stridiga handels- och politiska intressen i Orienten råkade Venezia i krig med bysantiner och genueser; det segrade i 4 stora sjöslag: vid Tyrus och vid Ptolemais under Laurentio Tiepolo, vid Morea under Gilberto Dandolo och vid Val di Mazaro (Trapani) under Marco Gradenigo och Jacopo Dandolo. Fred slöts derpå med Bysans, och stora handelsförmåner utverkades åt Venezia. Z. var en af Venezias mest framstående doger; han icke allenast främjade handeln, utan förskönade staden och befäste ordningen. Död 1268. 
2 och 3. Nicolò och Antonio Z., tvänne bröder, ryktbara i geografiens historia, voro söner af Pietro Z., Sinyrnas eröfrare, och Agnes Dandolo. Mot slutet af 14:de årh. företogo de en resa till norra Atlanten, en resa, som gifvit upphof till en vidlyftig literatur. Nicolò Z. begaf sig antagligen 1390 eller 1391 (icke 1380, ty man vet, att han ännu var qvar i Italien 1388) efter ett flerårigt ansträngande arbete i republikens tjenst med ett af honom utrustadt fartyg ut på en rekreationsresa för att lära känna främmande nationers seder och språk och närmast för att besöka England och Flandern, men led skeppsbrott under vägen och fann skydd hos en »Zichmni», höfding öfver ett par mindre öar, »Porlanda», liggande i närheten af »Frislanda» i norra Atlanten. Genom sin oförskräckthet och sin sjömannaduglighet vann han Zichmnis förtroende och blef befallningsman öfver hans skepp och krigsfolk, dels ensam, dels i förening med sin 
page_number=107, index= - Zend-avesta ... 
broder Antonio, som han få år efter sin ditkomst, kanske redan året efter, hade kallat till sig, och som vid Nicolòs fyra år senare inträffade död öfvertog broderns ställning hos Zichmni. Från »Frislanda» företogo bröderna och Zichmni flere expeditioner, och Antonio qvarhölls hos Zichmni i 14 år, till sin död. Den först 1558 af en brödernas ättling offentliggjorda reseberättelsen, som uppgifver sig vara stödd på bref först från Nicolò till Antonio och derefter från denne till den yngre brodern generalkaptenen Carlo (se nedan) i hemmet, bär titeln <i>Dello scoprimento dell' isole Frislanda, Eslanda, Engroneland, Estotilanda et Icaria, fatto per due fratelli Zeni M. Nicolò il canaliere, et M. Antonio</i> och är åtföljd af en karta, som utgifvaren säger sig så troget som möjligt hafva kopierat efter en i familjearkivet förvarad, illa medfaren karta. Den rikedom på öar och land t. o. m. en flik af den nya verlden, som denna karta utkastat i norra Atlanten: Islanda med flere öar n. ö. derom, Grislanda, straxt i s., samt längre söderut Frisland, Néomé, Estland, Podanda och Scocia, mellan Engronelant, Grolandia, Norvegia, Svecia, Gocia och Dania i v., n. och ö., samt längst i v. Icaria, Estotiland och Drogeo, har satt fackmannen i en förlägenhet, som synts outredbar. Förlägenheten var redan stor nog på grund af det läge många af öarna och landen fått, och den ökades i icke ringa grad genom de icke blott okända, utan oigenkänliga eller besynnerliga namn, hvarmed många af dem uppträda. Medan berättelsen om kartan mycket tidigt, ja t. o. m. omedelbart efter offentliggörandet väckte ett lifligt intresse och kartbladet helt eller delvis, oförändradt eller något tillämpadt upptogs i en mängd geografiska atlaser från 16:de och 17:de årh. — och mycket länge fortforo de att lemna spår efter sig i dessa —, så framträdde ock mer eller mindre bestämda uttalanden af misstro till berättelsens trovärdighet eller rent af ett förnekande af resans verklighet. Man betraktade både resebrefven och kartan som en dikt (Torfaei »Vinlandia», Suhm: »Historie af Danmark», Zahrtmann: »Bemærkninger over de venetianerne tilskrevne reiser i Norden», i Nord. Tidskr. f. Oldkynd. 1833), ja t. o. m. hopspunnen i det bedrägliga syftet att genom de venezianerna tillskrifna resorna tillförsäkra Venezia, Genuas rival, den stora hedern att den nya verlden blifvit upptäckt genom en af hennes söner. Mot denna senare åsigt uppträdde bl. a. J. R. Forster, Cooks berömde ledsagare på hans sydpolsfärd, i sin »Geschichte der entdeckungen und schiffarten in Norden» (1784), som ansåg reseberättelsen stå på historisk grund och dess »Frislanda» vara att söka i Orkenöarna, A. v. Humboldt, i »Examen critique de l'histoire de la géographie du Nouveau Continent» (1837), och den berömde polske geografen Joachim Lelewel, i sin förträffliga »Géographie du moyen âge» (1852). Andra författare, som icke förneka berättelsens trovärdighet, antaga, att många af de på kartan upptagna land och ögrupper, som icke låta bringa sig i öfverensstämmelse med senare årh:ns kartor öfver samma del af verlden, genom jordrevolutioner sjunkit ned i hafvet (så bl. a. kardinal Placido Zurla: »Dissertazione intorno ai viaggi e scoperte settentrionale di Nic. ed Ant. fratelli Zeni», Venez. 1808). Bland de förf., som på senare tid sysselsatt sig med Zeniproblemet, må nämnas danskarna J. H. Bredsdorff (»Bröderne Zenos reiser. Med indledning og anmærkninger», i »Grönlands historiske mindesmærker», III, 1845), som förlägger »Frislanda» till Färöarna, arkivassistenten F. Krarup (»Zeniernes reise til Norden», 1878), som påstår, att »Frislanda» aldrig funnits till, och amiral C. Irminger (»Zenos Frislanda is Iceland and not the Faeroes», i »Journal of the R. Geographical society», 1879) samt sekreteraren i k. geografiska sällskapet i London R. H. Major (»The voyages of the venetian brothers Nic. and Ant. Zeno to the northern seas in the 14:th cent.», med öfversättning, anmärkningar och inledning, 1873, och »Zenos Frislanda is not Iceland but the Faeroes; an answer to admiral Irminger», i »Journal of the R. Geographical society», 1879). Senast hafva tre framstående vetenskapsmän från de tre nordiska landen egnat frågan sin uppmärksamhet och kommit till vidt skilda resultat. Den 13 Dec. 1881 och d. 16 Maj 1882 föredrog i Köpenhamn inför N. Oldskriftselskab etatsrådet J. J. Steenstrup sin mening om Zeniernas upptäckter (intagen i »Aarböger for nordisk oldkyndighed og historie», 1883), och d. 12 April 1882 höll prof. A. E. Nordenskiöld i Vetenskapsakademien i Stockholm ett tal om samma ämne (intaget i »Studier och forskningar föranledda af mina resor i höga Norden»). Båda utgingo icke från berättelsen, utan från kartan, jämförde den med alla de äldre kartorna öfver nordiska farvatten, som då öfver hufvud voro kända från denna tid, och funno likheter mellan Zenokartan och andra äldre kartor. Så fäste t. ex. Steenstrup uppmärksamheten på att namnet Frislanda på en ö i Atlanten är äldre än Zenokartan och att på flere äldre kartor ses både Frislanda, Estlanda och Engronelandia. Likaledes visade både Steenstrup och Nordenskiöld, att det på en karta, som trycktes i Venezia 1482, den s. k. Donis' karta (ett tillägg till Ptolemaios' karta), finnes långt mot n. en halfö, Engroneland, med en hel del namn, som återfinnas på Zenokartan. Nordenskiöld menade, att det är den ursprungliga Zenokartan (d. v. s. originalet för den 1558 tryckta kartan), som bildar grundvalen för de likheter, som förefinnas å kartorna från 15:de och 16:de årh., och af hvilka flere äro bifogade hans afhandling; likaså ansåg han berättelsen på det hela äkta och sökte bevisa, att hvad den förtäljde om Grönland var i allt väsentligt äkta samt att Frislanda är Färöarna. Steenstrup deremot var af den åsigten att författaren eller utgifvaren af berättelsen sannolikt godtyckligt begagnat ett äldre material, att hans berättelse härstammar från olika källor och att det hela hänföres till de gamla Zenierna samt kom till det resultat att karttecknaren begagnat åtskilliga äldre kartor öfver de nordliga farvattnen, men att de resande i verkligheten icke varit längre än i Nordfrisland eller på vestkusten af 
page_number=108, index= - Zend-avesta ... 
Sönderjylland. Det märkvärdiga faktum att Zeno i flere af de af honom upptäckta landen fann vulkaner, som ju icke alls finnas i de två nämnda landen, förklarar Steenstrup mera skarpsinnigt än öfvertygande så, att det är kalkugnar o. dyl., som dessa resande italienare skulle hafva skildrat. Kartan öfver Engronelant, hvilket namn han läser Engrouelant, anser han vara en framställning af en del af Nordfrisland, men han kan icke förklara hur den fått ett sådant läge, att den kunnat i lång tid tagas för en god bild af Grönland. Då upptäckte 1886 prof. Osk. Brenner i Münchens statsbibliotek det troligen unika exemplaret af Olaus Magnis äkta karta öfver Norden af år 1539 och fäste uppmärksamheten på likheter mellan denna och Zenokartan (i » Christiania Videnskabselskabs forhandlinger» 1886, der kartan är reproducerad, och »Das ausland», s. å.). Zenokartans Frislanda är Olaus' Fare (Färöarna), men de smala sunden hafva försvunnit, och det hela har blifvit en enda stor ö, med Olaus' namn förvrängda. Äfven Zenokartans Islanda är lånadt från Olaus, hvilken är den förste, som ger Island den riktiga formen. Äfven der kan man uppvisa samma namn, men förvrängda, och isflaken ö. om ön hos Olaus hafva blifvit namngifna öar hos Zeno. Vidare står på Zenokartan ö. om Frislanda Estland (Shetland), som återfinnes hos Olaus som en ögrupp Hetlandia, men äfven der hafva hos Zeno sunden försvunnit och det hela blifvit en enda stor ö. Senare hafva ytterligare kartfynd gjorts, som kasta ljus öfver Zenoproblemet. 1888 fann prof. Nordenskiöld i Zamoiskiska samlingen i Varsjav en karta öfver Norden från 1480, ursprungligen ett danskt arbete, en trogen kopia af Claudius Olavus' karta i Nancy från 1420-talet, som blef grundvalen för alla kartor öfver Norden från senare hälften af 15:de och förra hälften af 16:de årh. Man finner der Grönland som en lång halfö med samma namn, samma berg och floder som på Zenokartan. Den teorien att Grönland hänger samman med Europa i ö. är en gammal nordisk teori, mycket naturlig under medeltiden, emedan man icke kände till andra land längre i vester, och man derför måste föreställa sig Grönland, som ju hade stora landdjur, som en del af ett stort fastland. Slutligen har upptäckts en karta öfver Norden, som är tryckt i Venezia 1558 och omtryckt derst. 1562. Denna visar konturerna af Danmark, södra Sverige och Norge alldeles som hos Zeno; äfven namnförteckningarna täcka hvarandra, men förvrängningarna hos Zeno visa, att hans karta är en kopia. Likheter med åtskilliga andra kartor kunna ock påvisas; så t. ex. äro de långt i v. på Zenokartan belägna öarna Drogeo och Estotilanda lånade, om än kanske i andra eller tredje hand, från en karta från omkr. 1500 af portugisen Corte Real, hvars återgifvande af Newfoundlands östra kust på ett märkligt sätt öfverensstämmer med Zenokartan. Resultatet af studiet af de olika kartorna är alltså att Zeno d. y. lånat stora delar af sin karta icke, som han berättar, af sina förfäder, utan af helt nya geografiska kartor. Prof. G. Storm i Kristiania, som i ett föredrag d. 17 Dec. 1890 i norska geografiska sällskapet (intaget i dess »Aarbog». II, 1890–91) behandlat Zenofrågan, kommer vid undersökningen af de bref, som ligga till grund för berättelsen, till det resultat att de äro förfalskningar med tendentiöst syfte. Zenos påstående att salt fisk utfördes från Frislanda (Färöarna) till Flandern, England, Skotland, Norge och Danmark bestrider Storm med hänvisning på att Färöarna fingo i 14:de årh. utföra endast till Bergen och att från dessa öar ingen salt fisk alls kunde utföras i 14:de årh., knappt i 16:de årh., och likaså ar Zenos berättelse om Zichmnis krig med norske konungen absolut osanning, ty denne var då fullt upptagen med krig i Sverige, och Norges historia för denna tid är fullt känd. Berättelsen om Zeniernas äfventyr på de ö. om Island belägna öarna faller för det faktum att dessa öar äro af den yngre Zeno skapade af Olaus Magnis isflak. Angående tilldragelserna i Drogeo och andra land, som synas antyda en upptäckt af Amerika, anmärker Storm, att vi för den berättelsen icke hafva något äldre intyg än från Zeno d. y., och att denna skildring har ett påfallande tycke med skildringar af amerikanska stammar hos författare från 16:de årh., särskildt af stammar i Mejico och Vestindien. Men kommer man till de då okända delarna af nordliga Amerika, röjer dikten sig straxt, såsom särskildt i fråga om Drogeo och Estotilanda. Historierna om en ö Icaria, som eröfrats af en konung Daedalus från Scocia, hvilken drunknat under en storm, äro förvrängningar af den grekiska sagohistorien. Ändamålet med hela berättelsen finner Storm vara att åt Venezia förvärfva äran af Amerikas upptäckt. Detta lyckades väl icke, men Zeniernas karta och berättelse fingo stor betydelse i de geografiska upptäckternas historia. Genom sina noggranna längd- och breddbestämmelser såg kartan mycket pålitlig ut och väckte derför förtroende äfven för berättelsen om de okända landen i n. v., och säkert är att kartan visade vägen till upptäckter. Det var således der man första gången fick se den nordliga afslutningen på Nord-Amerika, som visade ett öppet haf s. om Grönland, och detta förde till teorien om en nordvestlig passage n. om Amerika till Cathai (Kina) och Indien, hvilken söktes af Frobisber (1576) och hans efterföljare. 
4. Carlo Z., amiral och general, de föregåendes broder, född omkr. 1334, trädde 1376 i Konstantinopel i hemlig förbindelse med den afsatte kejsaren Kalo-Johannes, af hvilken han slutligen lyckades utverka sig en skriftlig försäkran, att republiken Venezia skulle erhålla ön Tenedos, om hon kunde återuppsätta kejsaren på den bysantinska tronen. I spetsen för en flotta bemäktigade sig Marco Giustiniani och Z. derpå nämnde ö, och detta blef orsaken till det stora veneziansk-genuesiska kriget (chioggiakriget). Kort derefter vann Z. ett stort och afgörande slag vid Tenedos öfver bysantiner och genueser, hvilka förgäfves sökte återeröfra ön. Under det följande kriget uppdrogs åt Z. försvaret af Treviso mot ungrarna. Sedermera 
page_number=109, index= - Zend-avesta ... 
sändes han, efter att hafva eröfrat Cattaro, Sebenigo och Arbo, till Orienten, der Kalo-Johannes blef af honom återuppsatt på Konstantinopels tron. Af Venezias senat hemkallad, skyndade Z. i spetsen för en flotta att bispringa sitt fädernesland, som då (1380) sväfvade i den mest öfverhängande fara. Genueserna hade nämligen slagit den venezianska flottan, eröfrat Chioggia och hotade sjelfva staden Venezia. Med 18 galérer förenade Z. sig med Vittore Pisani, Venezias berömde amiral, till fäderneslandets räddning. Efter åtskilliga strider erhöll han öfverbefälet till lands, slog med 8,000 man vid Brondolo i grund genueserna och bemäktigade sig fästningen Brondolo jämte flere skepp. Slutligen eröfrades af honom från genueserna Chioggia i Juni 1380, hvarigenom den mest hotande faran var afvärjd. Sedan Pisani i Aug. s. å. stupat, erhöll Z. å nyo öfverbefälet till sjös, men kunde på grund af förvända befallningar från Venezias senat, hvilka han måste åtlyda, intet synnerligt uträtta. Följande år hotade han dock sjelfva Genua, men fienden undvek hvarje afgörande slag. Kort derpå slöts fred. Derefter beklädde Z. några år hos Giovanni Galeazzo Visconti ett högre civilt ämbete samt var sedermera Venezias ambassadör vid franska och engelska hofven, hvarefter han erhöll den höga utmärkelsen af prokurator af San Marco. Då ett nytt krig utbrutit mot Genua vann Z. en fullständig seger öfver den fientliga flottan, 1403, vid Modone. — Oaktadt dessa utmärkelser och de ärorika tjenster han gjort sitt fädernesland beröfvade man honom alla hans ämbeten och insatte honom på två år i fängelse, utan grund anklagad för att hafva som gåfva mottagit utländskt mynt (det var i sjelfva verket återbetalning för ett af honom giftet lån). Efter återvunnen frihet begaf han sig på en pilgrimsfärd till Heliga landet, hvarunder konungen af Cypern (af ätten Lusignan) anropade honom om hjelp mot genueserna. Efter sin ankomst till ön erhöll Z. öfverbefälet och lyckades fördrifva sitt fäderneslands arffiende samt åt konungen utverka en förmånlig fred. Dermed afslutade Z. sin krigiska och politiska bana. — För sin utomordentliga tapperhet (hans kropp var höljd af ärr efter 40 blessyrer) fick Z. tillnamnet <i>Leone</i> (lejonet). Utom krigarens egde han i synnerligt hög grad äfven härförarens egenskaper, hvilket i förening med hans redbarhet, fosterlandskärlek, ädelhet och kraft låter honom framstå såsom en af alla tiders yppersta hjeltar. Han afled d. 8 Maj 1418. 1, 4. C. H. T. 
<b>Zeno,</b> Apostolo, italiensk dramatiker och literaturhistoriker, f. 1668 i Venezia, stiftade 1691 Accademia degli animosi samt kallades 1718 till Wien såsom hofpoet och historiograf hos kejsar Karl VI, men lemnade 1729 sjelfmant denna anställning, för att bereda plats åt Metastasio, och återvände till Venezia. Död derst. 1750. — Z. riktade italienarnas lyriska scen med omkr. 60 operatexter, som hafva hållning af verkliga tragedier, men nästan alltför invecklad handling. Ämnena äro mestadels antika eller bibliska. Större betydelse tillägges honom såsom kritiker och literaturhistoriker. Han öfvertog 1710 Italiens första kritiska tidskrift, »Giornale de' letterati d' Italia» (se Tidskrift, sp. 294), samt utarbetade bl. a. <i>Compendio del vocabolario della Crusca</i> (2 bd, 1705; ny uppl. i 6 bd 1741–45) och <i>Dissertazioni istoricho-critiche e letterarie agli storici italiani</i> (äfven med titeln »Diss. vossiane»; 2 bd, 1752–53). Z:s dramatiska stycken utgåfvos af Gozzi i 10 bd 1744 (ny uppl. i 12 bd 1795). Hans brefvexling, <i>Lettere,</i> utgafs i 2 bd 1752 (ny uppl. i 6 bd 1785). Hans lefnad tecknades af Negri (1816). 
<b>Zenobia,</b> drottning af Palmyra (se d. o.). 
<b>Zenodoros</b> (Lat. <i>Zenodorus</i>), forngrekisk bildhuggare, lefde i Rom vid Neros tid och utförde bl. a. denne kejsares kolossalstod, som var 36 m. hög och gjuten i brons samt berömdes för sin likhet, men bronsgjutningens konst ansågs redan hafva gått förlorad. Den stod först framför fronten af Neros »gyllene hus», men måste sedan gifva vika för Hadrianus' tempel åt Venus och Roma, hvarvid den lyftes och flyttades af byggmästaren Dextrianus från sin gamla plats i upprätt ställning och nedsattes på ett nytt postament, hvilket ännu finnes qvar, närmare Colosseum (se Rom, sp. 1306). 
<b>Zenodotos,</b> forngrekisk grammatiker, bördig från Efesos, lefde och verkade i Alexandria i 3:dje årh. f. Kr. såsom den förste föreståndaren för det af Ptolemaios Filadelfos grundlagda stora biblioteket. Z. har gjort sig bemärkt i synnerhet genom kritisk bearbetning af de homeriska texterna och bl. a. gjort gällande, att bland de under Homeros' namn gängse dikterna endast »Iliaden» och »Odyssén» äro att anse såsom äkta. A. M. A. 
<b>Zenon</b> (Lat. <i>Zeno</i>), namn på två grekiska filosofer. — 1. Z. från Elea, i 5:te årh. f. Kr., en bland hufvudmännen inom den eleatiska skolan. Se Eleater. — 2. Z. från Kition på Cypern, d. omkr. 260 f. Kr., grundläggaren af den stoiska skolan (se d. o.). 
<b>Zenon</b> (Lat. Zeno), östromersk kejsare, var en förnäm isaurier, som af kejsar Leo I upphöjts till gemål åt hans dotter Ariadne, patricier och chef för lifvakten m. m. Leo lemnade tronen åt sin unge dotterson Leo II, men Z. bedref, att äfven han sjelf 474 kröntes såsom kejsare och medregent, och intog ensam tronen, då hans son inom kort afled. Z. blef 475 fördrifven af Leo I:s svåger Basiliskos och tog sin tillflykt till sitt asiatiska hemland, men Basiliskos' grymhet och oduglighet gjorde hans välde hatadt, och Z. kunde 477 återtaga makten. Äfven sedermera hotades hans tron af flere oroligheter, föranledda bl. a. af teologiska tvister, i hvilka Z. ingrep i syfte att försona monofysiterna med ortodoxien. Hans föreningsdekret, »henotikon» (se d. o.), utfärdadt 482, vann icke anslutning af någotdera partiet. Såsom de östromerske statsmännen i allmänhet utmärkte Z. sig för en mer slug än kraftig diplomati, hvars mästerverk var att förmå de mäktige östgoterna att lemna Donaulanden och Balkanhalfön för att i kejsarens namn störta Odovakars välde i Italien. Död 491. L. S. 
page_number=110, index= - Zensile ... 
 <b>Zensile.</b> Se Galér. 
<b>Zenta,</b> stad i ungerska komitatet Bács-Bodrog, på högra stranden af Teis, historiskt bekant genom den afgörande seger prins Eugène af Savojen d. 11 Sept. 1697 der vann öfver sultan Mustafa II:s armé. Orten, som nästan uteslutande lefver af jordbruk, hade 1880 21,200 innev., de fleste magyarer. 
<b>Zentner,</b> Georg Friedrich von, friherre, bajersk statsman, f. 1752, d. 1835, son af en värdshusvärd, blef 1777 professor i statsrätt vid Heidelbergs universitet och kallades 1799 till geheimereferendarie vid ministerialdepartementet. Han uträttade utomordentligt mycket för Bajerns inre organisation, särskildt på undervisningsväsendets område, och var den egentlige skaparen af 1818 års författning. 1819 upphöjdes han i friherrligt stånd. 1820–32 var han ledamot af ministèren. 
<b>Zeolitgruppen,</b> <i>miner.</i> Dithörande mineral smälta under kokning, då de upphettas, hvilken egenskap gaf den svenske mineralogen Cronstedt 1756 anledning att sammanfatta de af honom från några olika lokaler erhållna mineral med denna egenskap i en afdelning under namn af zeoliter (af Grek <i>zeo,</i> jag kokar, och <i>lithos,</i> sten). Sedermera hafva flere sådana mineral efter hand blifvit upptäckta och förda hit. Ett annat karakteristiskt förhållande för zeoliterna är, att de lätt sönderdelas af syra under gelébildning. De äro vanligen utbildade i vackra, hvita kristaller, sittande i blåsrum och ihåligheter af andra bergarter. På grund af den icke obetydliga vattenhalten är deras egentliga vigt låg, vanligen omkr. 2,2, och hårdheten obetydlig, vanligen 3,5–5,0. Till sin kemiska sammansättning äro zeoliterna vattenhaltiga aluminium-silikater af kalcium och natrium. Vattnet är antingen helt och hållet eller ock delvis bundet eller ock s. k. konstitutionsvatten; det öfriga utgöres i sistnämnda fall af kristallvatten, som bortgår, då mineralet upphettas till endast 100°. Till gruppen räknas <i>analcim, laumontit, natrolit, skolezit, stilbit, desmin, thomsonit, chabasit, phakolit, levyn, zeagonit, phillipsit, harmotom, brewsterit</i> och flere andra, som utgöra varieteter af de nu nämnda. Ant. Sj. 
<b>Zephyrinus</b> den helige, påfve 202–218, Viktor I:s efterträdare, var invecklad i de under denna tid pågående s. k. monarkianska stridigheterna (se Antitrinitarier). Z., hvilken stod under inflytande af sin presbyter Callistus, som blef hans efterträdare på Petri stol, uppträdde visserligen emot det af Artemon stiftade monarkianska partiet, men gynnade ett annat monarkianskt parti, de s. k. patripassianerna, som ansågos vara mera ortodoxa. Till montanismen (se d. o.), som intog en fientlig ställning till allt slags monarkianism, stod Z. på spänd fot. Detta stränga parti ogillade påfven för ett edikt, i kraft hvaraf utsigt öppnades för dem, som brutit mot det sjette budet, till förlåtelse och upptagande i kyrkans gemenskap. För sin benägenhet för monarkianismen blef Z. med skärpa och, såsom det anses, delvis orättvist angripen af den framstående presbytern och skriftställaren Hippolytus. J. P. 
<b>Zéphyrs</b> [sefīr] kallas i dagligt tal i Frankrike de fem franska bataljoner (om 6 kompanier) lätt afrikanskt infanteri, i hvilka inställas endast soldater, som undergått minst tre månaders fängelsestraff och hafva åtminstone ett år qvar af sin tjenstgöringstid. C. O. N. 
<b>Zephyrus.</b> Se Zefyros. 
<b>Zeppenfeld</b> [-felt], Victor, tysk målare, f. 1834 i Greiz i furstendömet Reuss, lefde först i Hamburg såsom lärjunge hos Gensler, flyttade längre fram till München och vardt sist lärjunge af Jordan i Düsseldorf samt gjorde studieresor i Tyskland, Schweiz och norra Italien. Såsom düsseldorfare målade han mest gemytliga genrebilder ur folklifvet (<i>Morgonen före skyttefesten, Kryddkrämarens bod, Råttfällhandlaren, Sommarteater</i> o. s. v.). Mycket bekant har han blifvit genom den fotografiska reproduktionen af hans tafla <i>Kaulbachs ankomst till Olympen.</i> 
<b>Zerbst,</b> stad i hertigdömet Anhalt, vid Elbes biflod Nuthe och jernvägen Magdeburg–Dessau–Leipzig, 18 km. n. v. om Dessau. 16,181 innev. (1890). Det vackra, 1681–1750 byggda slottet var till 1793 residens och inrymmer sedan 1872 det anhaltska arkivet. På torget, som omgifves af flere gamla hus med spetsgaflar, stå en Rolandspelare (från 14:de årh.) och en bronsfigur (kallad <i>Die butterjungfer</i>) af oviss ålder och betydelse. I st. f. de forna vallarna gå nu promenader rundt hela staden. Undervisningsanstalter äro gymnasium och realprogymnasium med pedagogium för 30 pensionärer (i det omkr. 1250 grundade franciskanklostret) och flere flickskolor. Ett nunnekloster (från 1214) är infanterikasern, och augustinklostret (från 1390) har varit hospital sedan 1525. Af stadens industrialster är särskildt dess »bitterbier» af gammalt berömdt. Staden är af hög ålder, omnämnd redan 949. 1307 kom den till huset Anhalt och var 1603–1793 hufvudstad i furstendömet Anhalt-Zerbst, hvars område fördelades på de tre andra linierna (se Anhalt), hvarvid staden Z. kom till Anhalt-Dessau. 
<b>Zercläre,</b> Th. von. Se Zircläre. 
<b>Zerda.</b> Se Fennek. 
<b>Zerdusjt</b> (Zerdušt). Se Zoroaster. 
<b>Zermatt</b> (Fr. <i>Praborgne</i>), by i schweiziska kant. Valais, ligger på 1,620 m. höjd, på venstra stranden af Gorner- l. Mattervisp i öfversta delen af Nikolai- l. Matterdalen, hvilken, omsluten af Dent Blanches och Weisshorns glacierer i v. och Mischabellhörners i ö., går från foten af Monte Rosa och Matterhorn i nordnordöstlig riktning till Stalden, der Gornervisp förenar sig med Saaservisp. Omgifven af Alpernas väldigaste firn- och bergmassor, rik på ofantliga, nästan till dalbottnen räckande glacierer, på vattenfall och skogar, är Nikolai-dalen en af de mest storartade högdalar i Schweiz. Medelpunkten för den mycket lifliga turisttrafiken, som jämte boskapsskötsel och något åkerbruk är innevånarnas förnämsta förvärfskälla, är byn Z. med sina stora palatslika värdshus och hotell. Af andra byar i dalen, som i 6 kommuner räknar omkr. 2,300 innev. 
page_number=111, index= - Zensile ... 
af tysk härkomst och katolsk bekännelse, är de vigtigaste S:t Nikolaus (på 1,164 m. höjd), efter hvilken dalen har sitt namn. Med den italienska Val Tournanche står Nikolai-dalen i förbindelse genom en glacierstig öfver Matterjoch. 
<b>Zerrissenheit</b> (T., af <i>zerreissen,</i> sönderslita), »sönderslitenhet», sargad själ, oharmoniskt själstillstånd, sådant som tagit sig starka och ej sällan dominerande uttryck i Europas poetiska literatur alltsedan senare delen af 1700-talet. Jfr Weltschmertz. 
<b>Zesen,</b> Philipp von, tysk skald och språkrensare, f. 1619 nära Bitterfeld, studerade i Wittenberg, hvarest han blef filos. magister, och i Leipzig samt stiftade 1643 i Hamburg språksällskapet Teutschgesinnte genossenschaft, som egde bestånd till 1705, och i hvilket han var själen. Han vistades derefter såsom literatör omvexlande i Holland, Frankrike och norra Tyskland, utan ämbete eller fast anställning, men vann genom sina dikter på tyska och äfven på andra språk så högt anseende, att han 1648 invaldes i den förnäma Palm-orden (se d. o.), adlades och utnämndes till kejserlig pfalzgrefve, kröntes såsom skald och erhöll rådstiteln. Han dog i Hamburg 1689. — Z. vardt kanske mest bekant genom sina många med entusiasm skrifna arbeten öfver tyska språket, i hvilka han gick alltför långt i puristisk ifver att ur sitt modersmål utmönstra alla främmande ord, äfven sådana, som längesedan fått burskap, och ersätta dem med inhemska, vid hvilkas nybildande han ofta gjorde sig skyldig till löjlig smaklöshet. Dock hafva åtskilliga af dessa nya ord bibehållit sig. Han ifrade också hänsynslöst för en ljudenlig stafning. Ett slags tysk Rudbeck, ansåg han, att tyskan var verldens äldsta språk och talats i paradiset. Sina åsigter om språk, poesi och metrik nedlade han i <i>Hochdeutsher Helikon</i> (1640; 3:dje uppl. 1656), <i>Hochdeutsche sprachübung</i> (1643) och <i>Rosenmohnd</i> (1651) m. fl. arbeten samt i företalen till sina diktverk. Z. var en af det dåtida Tysklands bästa skalder, med kraftig fantasi och lefvande framställningssätt. I musikaliskt klangrika visor upplifvade han med en viss mystisk innerlighet den medeltida minnesångens qvinnodyrkan och längtansfulla vemod (<i>Frühlingslust,</i> 1642; <i>Dichterische jugend- und liebesflammen,</i> 1651; de andliga sångerna <i>Gekreuzigte liebesflammen,</i> 1653; <i>Dichterisches rosen- und lilienthal,</i> 1660). Hans epigramm äro ganska goda. Z. var den, som införde romanen i tyska literaturen, dels genom sina öfversättningar från m:lle Scudéry, dels genom egna alster. Hans första roman, <i>Die adriatische Rosamund</i> (1645), är en kärlekshistoria uti italiensk stil, medan <i>Assenat</i> (1670) och <i>Simson</i> (1679), bägge med ämnen ur bibeln, lida af ett vidtsväfvande framställningssätt i Scudérys manér, ehuru stilen med sina korta, abrupta satser är mycket olik de ändlösa perioder man träffar hos Z:s efterföljare. — Ett urval af Z:s dikter finnes i Wilh. Müllers »Bibliothek deutschör dichter des 17. jahrhunderts». 
<b>Zeta,</b> flod i Montenegro, upprinner i Niksićs dalkittel och försvinner efter kort lopp under Planinicaberget, men kommer på södra sidan af detsamma åter i dagen, flyter mot s. ö. förbi Danilovgrad och Spuž samt förenar sig ofvanför Podgoriča med Morača. Längd omkr. 60 km. Efter denna flod kallades under medeltiden hela kustområdet från Cetinje till Skutari Z. (jämte detta namn förekomma äfven de från forntiden härstammande benämningarna Dioklea l. Duklja, efter Diokletianus' födelseort). Det hörde till Dusjans död (1355) till serbiska riket och hade derefter sjelfständiga furstar af huset Balsić, senare af huset Crnojevič. Vid turkarnas anryckande flydde befolkningen till bergen och lade grunden till det nuv. Montenegro. 
<b>Zetacism,</b> en språkvetenskaplig benämning, som ursprungligen användes för att beteckna ett felaktigt uttal eller för stark användning af den ljudförbindelse, som brukar tecknas med den enhetliga bokstafven <i>Z.</i> Se Assibilation. 
<b>Zetes,</b> <i>mytol.</i> Se Kalais. 
<b>Zethos,</b> <i>mytol.</i> Se Amphion. 
<b>Zethraeus,</b> August Gerhard, skolman, vitter och filosofisk författare, född i Stockholm d. 9 Jan. 1828, blef student i Upsala 1845 och undergick filos. kandidat-examen 1853, hvarefter han, drifven af ungdomlig äfventyrslust, flackade omkring på utländsk mark i tre år. Återkommen till hemlandet, anställdes han 1857 såsom lärare vid Stockholms Lyceum, disputerade 1859 för filos. doktorsgraden, blef extra lärare vid Jakobs lägre elementarläroverk s. å. och utnämndes till kollega derst. 1861. Han tjenstgjorde derjämte från 1864 såsom extra lärare vid Stockholms gymnasium, promoverades 1869 till filos. doktor samt utnämndes 1879 till lektor i franska och engelska språken vid det på latinlinien fullständiga högre allm. läroverket å Södermalm. Tid efter annan har han företagit utländska resor. — Sedan Z. genom oförtrutet undervisningsarbete lyckats ernå en mer sjelfständig ekonomisk ställning, uppträdde han såsom författare. Han utgaf först några läroböcker, bl. a. <i>Engelsk grammatik för elementarläroverken</i> (1876), och väckte sedermera rätt mycket uppseende med det berättande poemet <i>Johannes</i> (1880), en oafslutad skildring af ett ynglingalif och tillika utgörande ett synnerligen kraftigt angrepp mot den mörka pietism, som är egnad att skapa hycklare och fanatiker. Versbehandlingen i dikten är ledig, och sarkasmen får emellanåt en om Byron påminnande uddighet. Svenska akademien utmärkte med hedersomnämnande Z:s skådespel <i>Saul, konung i Israel</i> (1886), ett försök till rentvagning af en tragisk personlighet, hvars reformvänlighet deri starkt betonas. Detta drama lider brist på konstnärlig hållning, i det att rimmade versmått omvexla alltför brokigt, tidsfärgen icke är tillräckligt tillgodosedd och tonen ofta blir vulgär. Den genomförda naturvetenskapliga verldsåskådning, som yppade sig i »Johannes», utvecklade Z. med grundlighet och skarpsinne i det religionsfilosofiska och socialpolitiska arbetet <i>Tsätalät-ordens vishetslära eller samhällsutvecklingens nya skede</i> (3 bd, 1889–93), i hvilket han låter de gängse meningarna om Guds och menniskans väsende, om 
page_number=112, index= - Zensile ... 
kristendomens kärna, om lif och odödlighet genomgå en kritisk skärseld. Arbetet är märkligt jämväl genom sin framställning af den senare antikens idéströmningar, och äfven den, som ej kan förlika sig med författarens fritänkeri eller med den panteism, hvari det utmynnar, måste tilltalas af den tankens och stilens mognad samt den humanitetsanda och upphöjda moral, som framträda i detta arbete. 
<b>Zetinje.</b> Se Cetinje. 
<b>Zetlitz,</b> Jens, norsk prest, skald, född d. 26 Jan. 1761 i Stavanger, blef student 1780, tog teologisk ämbetsexamen och blef komminister i Lej på Jæderen 1790, kyrkoherde i Vigedal i Ryfylke 1800 samt i Hvideseid i Telemarken 1811. Död 1821. Z. blef tidigt en omtyckt författare af glada sånger och visor, i synnerhet dryckesvisor. Hans <i>Prædikener og leilighedstaler</i> utgåfvos 1822, <i>Samlede digte</i> (2 bd) 1825 och <i>Sange for den norske bondestand</i> 1842. E. H. 
<b>Zetterholm,</b> Karl Johan Ludvig, teaterledare, skådespelare, född i Linköping d. 14 Febr. 1818, anställdes 1839 vid Torsslows sällskap i Stockholm (i Kirsteinska huset) och 1842 vid den af A. Lindeberg då nybyggda Nya (nuv. Dramatiska) teatern. Derifrån öfvergick Z. 1854 till Weselius' och Bromans trupp vid Södra teatern (å Mosebacke) och ledde den efter Weselius' död 1855 till 1857, då han gifte sig med enkan och i eget namn öfvertog styrelsen. Teatern brann s. å., men återuppfördes, hvarefter Z. innehade den nybyggda Södra teatern 1859–73. Somrarna 1867–72 förestod han derjämte Djurgårdsteatern. Hans ypperligt samspelta kärntrupp af förmågor i den glada genren (Thegerström, G. Bergström, Lindström, Warberg, fruarna Ch. Bergström och Anna De Wahl m. fl.) hade då sin glansperiod med uppförande af Offenbachs operetter. För afböjande af konkurrens slog Z. sig hösten 1871 tillsammans med L. Josephson och E. Wallmark om öfvertagande af Ladugårdslandsteatern jämte de två af Z. förut innehafda skådebanorna. Men de bästa sujetterna öfveransträngdes och afgingo, truppens konstnärliga nivå sjönk, och företagets ekonomi led deraf. Den 2 Maj 1873 beröfvade Z. sig lifvet med ett revolverskott, då han för första gången under sitt direktörskap ej disponerade fulla beloppet till sujetternas månadsaflöning, hvilken smälek han var för högdragen att kunna bära. Sterbhusutredningen visade emellertid ett betydande öfverskott. Såsom teaterledare var Z. mycket sträng och småaktigt noggrann om helgden af sitt teaterreglemente, såsom skådespelare en god kuplettsångare och en för sin godlynta humor uppburen framställare af karakterstyper ur folklifvet. 
<b>Zetternam,</b> Eugen Jodocus Joseph Diricksens, flamländsk författare, f. 1826 i Antwerpen, d. 1855, var yrkesmålare och idkade derbredvid skriftställeri med sådan framgång, att han vid sin förtidiga bortgång efterlemnade 38 arbeten på prosaberättelsens, dramats och konstkritikens områden samt hade vunnit anseende som en verkligt genialisk berättare för folket. Hans yppersta arbeten äro de prisbelönta romanerna <i>Rowna</i> (1845) och <i>Mynheer Luchtervelde</i> (1848) samt det konstkritiska <i>Verhandeling over de nederlandsche schilderschool</i> (1855), hvilket belönades med pris af Lukasgillet i Antwerpen. 
<b>Zetterstedt,</b> Johan Vilhelm, entomolog, universitetslärare, föddes d. 20 Maj 1785 på Lärketorp i Mjölby socken, Östergötland. Han blef 1805 student i Lund, åtnjöt der A. J. Retzius' handledning och vänskap, promoverades 1808 till filos. doktor och erhöll en docentur i botanik 1810. Han befordrades 1812 till botanices demonstrator och (lönlös) adjunkt i naturalhistorien, förestod professur många år och vände alltmera sin håg till studiet af insekterna. För samlande af naturvetenskapligt material gjorde Z. resor till Öland 1811 och 1817, till Gotland 1819 och 1841, till de nordligaste lappmarkerna och ända upp till Nordkap 1821 (han inhöstade då en betydande skörd af i synnerhet insekter), till mellersta lappmarkerna 1832 och till Jämtland 1840. Han erhöll 1822 professors namn och värdighet, var ord. akademisekreterare i Lund 1828–36 och utnämndes 1839 till Agardhs efterträdare såsom professor i botanik och praktisk ekonomi derstädes (sedan han förut förgäfves täflat med Sven Nilsson om professuren i naturalhistoria). Såom examinator visade Z. sig ofta partisk och åsidosatte sitt ämne botaniken. 1853 blef han emeritus. Död i Lund d. 23 Dec. 1874. Han var från 1831 ledamot af Vetenskapsakademien och dessutom invald i flere in- och utländska samfund samt en af de 10 utländske hedersledamöterna i Entomological society i London. En växtart och tjugu djurarter äro uppkallade efter honom. Z:s vidlyftiga korrespondens förvaras i Lunds universitetsbibliotek. — I <i>Naturhistorisk resa genom Sveriges och Norriges lappmarker</i> (2 bd, 1822; belönt med Lundbladska priset af Svenska akad.) ådagalägger Z. sitt skaplynne såsom nitisk naturvetenskaplig samlare med mycket medelmåttig begåfning, naiv och okritisk, men genomträngd af vinnande välvilja och godmodighet. De många poetiska utgjutelser, som han deri instrött, prisades på sin tid som något särdeles vackert. Hans <i>Resa genom Umeå lappmarker</i> (1833) röjer samma egenskaper. Sin älsklingsvetenskaps literatur riktade han med bl. a. <i>Orthoptera Sueciae</i> (1821), <i>Insecta lapponica</i> (1840) och slutligen det stora arbete, med hvilket han förvärfvade sig vetenskapligt rykte bland entomologer, <i>Diptera Scandinaviae</i> (14 bd, 1842–60), hvilket utgafs med statsanslag och tillskyndade honom Vet. akad:s stora Linneanska belöningsmedalj i guld. På gamla dagar lät han trycka sin diktsamling <i>Poetiska utflygter</i> (1866). — Z:s brorson, Johan Emanuel Z., botaniker, född d. 23 April 1828 i Viby församling i Nerike, blef student i Upsala 1846, filos. doktor 1854, docent i praktisk ekonomi derst. 1855, företog stipendiatresor och utnämndes 1863 till lektor i naturalhistoria och kemi vid högre elementarläroverket i Jönköping. Död d. 12 Febr. 1880. Han utmärkte sig såsom kännare af mossorna och har, mestadels i Vetenskapsakademiens publikationer, afhandlat 
page_number=113, index= - Zensile ... 
mossvegetationen i Pyrenéerna, i Finnmarken, på Vestergötlands berg, på Gotland och Öland o. s. v. 
<b>Zetterström,</b> Karl, läkare, donator, föddes af fattiga föräldrar i Rödöns socken i Jämtland d. 16 Maj 1767, blef student i Upsala 1789, med. doktor 1797 samt adjunkt i teoretisk och praktisk medicin vid Upsala universitet 1802. Han erhöll professors karakter 1813 och utnämndes till professor i medicin 1820. År 1818 blef han hedersledamot i Sundhetskollegium och 1815 ledamot af Vetenskapsakademien. Han var dessutom ledamot af några andra in- och utländska vetenskapliga samfund. Död d. 9 Nov. 1829. Såsom informator i assessor H. Gahns hus i Stockholm lärde han sig inse vaccinationens gagn och inlade sedan stora förtjenster om detta skyddsmedels utbredning. I sitt förnämsta literära arbete, <i>Initia historiae vaccinationis in Suecia,</i> som utkom 1816–21 i 20 disputationer, behandlade han samma ämne samt erhöll år 1815 hedersmedaljen i silfver för ådagalagdt nit för vaccinationens främjande. Han understödde äfven kraftigt professor Trafvenfelts bemödanden att åstadkomma läkarevård på landet genom presterskapets biträde (den s. k. prestmedicinen). Förutom ofvannämnda arbete finnas af honom i tryck utgifna åtskilliga disputationer samt ett åminnelsetal öfver assessor H. Gahn (i Vet. akad:s handl.). — Z. har lemnat ett varaktigt minne efter sig genom upprättande af det s. k. Jämtlands bibliotek, som förvaras i en för ändamålet uppförd byggnad på Stocke gamla skolbacke på Frösön, 8 km. från Östersund. Hans afsigt med denna donation var bl. a. att grundlägga en samling af de böcker, som utkommit af trycket i Sverige. Om än brist på medel lagt hinder i vägen för genomförandet af detta syfte, kan dock biblioteket uppvisa en rätt vacker samling af äldre arbeten i svensk historia och biografi, af svenska tillfällighetsdikter m. m., i allt omkr. 25,000 större och mindre arbeten och manuskript, dessutom öfver 12,500 disputationer samt omkr. 4,000 porträtt, bland dem flere oljemålningar och en mängd kopparstick. Af allt detta har emellertid en del tillfallit biblioteket efter Z:s tid i form af gåfvor från landshöfdingen Axel Adlersparres och kontraktsprosten Ol. Nordenströms sterbhus, från afl. artisten J. A. Winquist, från grefve Rudolf Adlersparre i Arvika m. fl. Biblioteket är nu ordnadt och katalogiseradt, men gör dock föga nytta till följd af sitt isolerade läge. Fråga har derför nyligen väckts om anskaffande af medel till uppförande af en ny biblioteksbyggnad i Östersund. — Se S. J. Kardell: »Minnen från fjällbygden och Fyrisvall. Professor Carl Zetterström och hans tid» (1886). S. J. K. 
<b>Zetterström,</b> Vilhelmina (Mimmi) Katarina, född Zetterström, målarinna, född i Gefle d. 3 Mars 1843, blef 1867 elev af konstakademien i Stockholm och utställde der följande år ett »stilleben». År 1872 begaf hon sig till Paris för att fortsätta sina studier, och der uppehöll hon sig sedermera hufvudsakligen. Der utförde hon 1875 en figurrik komposition, <i>Interiör från Lappland,</i> hvilken inköptes af franska staten. Från 1876 härrör en mindre komposition, <i>Dalfolk</i> (ett ungt par i det fria), 1891 skänkt till svenska statens samlingar och sedermera deponerad i museet i Örebro. Hennes största arbete är den stora historiska kompositionen <i>Charlotte Corday inför revolutionstribunalet</i> (Paris-salongen 1879). Fru Z. dog i Paris d. 26 Maj 1885. 
<b>Zettervall,</b> Helgo Nikolaus, arkitekt, öfverintendent, född i Lidköping d. 21 Nov. 1831, bestämdes tidigt för handelsyrket, men hvarken denna lifsuppgift eller landtbrukarens, som äfven försöktes, tillfredsställde honom. Återkommen till föräldrahemmet 1850, gjorde han för första gången en byggnadsritning, då han ritade ett nytt hus åt föräldrarna, som blifvit husvilla vid Lidköpings brand 1849. Z. erhöll nu en kontorsplats, der tiden delades emellan nybyggnads- och spanmålsspekulationer. Af arkitekten F. B. Oppman antogs han 1852 till elev vid ombyggnaden af Lidköpings kyrka, och 1853 blef han elev vid konstakademien i Stockholm. Der uppmärksammades han tidigt af Scholander och fick åtnjuta dennes särskilda handledning. Under sommarferierna hade han i uppdrag att verkställa åtskilliga byggnadsföretag, såsom Ryholms slott i Vestergötland 1855–56, biblioteket i Skara 1857 samt Vesterås domkyrkas reparation och ombyggnad 1858–59. Derjämte utarbetade han under Oppmans ledning projekt till Jönköpings hotell och deltog i täflingen för nytt teknologiskt institut, afsedt att förläggas vid Kungsträdgården i Stockholm, hvarvid han blef en af de 3 pristagarna. Afgångsbetyg från akademien erhöll han 1860 och samtidigt anställning som e. o. konduktör vid Öfverintendentsämbetet. — Då prof. Brunius 1860 afgick från befattningen som arkitekt vid <i>Lunds domkyrka,</i> kallades Z. till denna plats. Under det att han 1861 utförde åtskilliga ombyggnader och reparationer å domkyrkan, vaknade hos honom tanken på hennes planmässiga och fullständiga restaurerande. Detta betingade allvarliga studier af den äldre medeltidens konst, hvilka föranledde en resa (1862) till Tyskland, Frankrike och norra Italien. I slutet af 1863 framlades det första restaurationsprojektet, hvilket under de näst följande åren närmare studerades, utvecklades och fullständigades. Efter återkomsten från en andra studieresa till Italien började han i Juni 1868 domkyrkans restauration, som oafbrutet fortgick till i Nov. 1880, då alla konstruktiva arbeten voro afslutade. Med grundlig kännedom om den romanska stilen och i enlighet med den vid restaureringsarbeten på denna tid öfverallt gällande principen att aflägsna alla sådana tillsatser, som icke tillhörde den abstraherade stil, i hvilken byggnaden ansågs vara uppförd, utdrog Z. så att säga byggnadens romanska konseqvenser och undanröjde sådana egendomligheter, som kunde anses stå i strid med kyrkans hufvudstil och hafva tillkommit efter byggnadens afslutande. Detta arbete, det största i restaureringsväg som dittills utförts i Sverige, ådrog sig synnerlig uppmärksamhet och gaf 
page_number=114, index= - Zensile ... 
anledning till flere beställningsarbeten och projekt. Sålunda utförde Z. 1865–69 en lyckad försköning af Malmö gamla rådhus och framlade förslag till restaurering af Linköpings domkyrka (1874), Upsala domkyrka, Strengnäs domkyrka, Jäders kyrka i Södermanland (1875), Skara domkyrka (1878) och Kalmar domkyrka (1879). Ombyggnaden af Linköpings domkyrkas torn efter Z:s förslag tog sin början 1877 och fullbordades 1886. Han blef äfven mycket anlitad för utförande af ritningar till nya kyrkor, af hvilka må nämnas Hoby och Hellaryds i Bleking (1861), Klagstorps, Vestra Bösarps och Lilla Bedinge i Skåne (1864), V. Vrams i Skåne (1867), Håslöfs i Skåne (1868), Nosaby i Skåne (1869), Österslöfs i Skåne (1873), <i>Allhelgonakyrkan i Lund</i> (1877; gotik, invigd 1891), hvartill äfven ansluter sig förhallen till Kristianstads kyrka (1875). Ännu flere voro de profana byggnader, till hvilka han under samma tid gjorde ritningar. Vi nämna här endast de större bland dem, som kommit till utförande: Kirurgiska lasarettet i Lund (1864), biskopinnan Thomanders villa Tuna vid Lund (1865), hufvudbyggnaden å Råbyholm i Skåne (1869), konstnärens eget hus i Lund, herregården Maltesholm i Skåne (1870), Häckeberga slott i Skåne (1872), professor Qvennerstedts villa i Lund, corps de logis å Toppeladugård i Skåne, Bolinderska huset i Stockholm (1874), <i>Norra latinläroverket i Stockholm</i> (1876, färdigt 1880), fasad för Malmö sparbank, <i>Universitetshuset i Lund</i> (1877, färdigt 1882). Härtill komma åtskilliga offentliga och privata byggnader, som ur arkitektonisk synpunkt äro af mindre betydelse, tillbyggnader, förändringar samt större och mindre projekt, hvilka ej kommit till utförande. Oaktadt en så rastlös verksamhet fann Z. likväl tid att deltaga i täflingarna till protestantisk katedral i Berlin (1868, prisbelönt), rådhus i Wien (1869) samt riksdags- och riksbankshus å Helgeandsholmen i Stockholm, 2 alternativ (1873, 2:dra pris). 
Z., som 1871 kallades till ledamot af konstakademien, utnämndes 1881 till vice professor i byggnadskonst derstädes och förestod enligt förordnande lärarebefattningen i detta ämne 1881–82. År 1881 efterträdde han Scholander såsom intendent vid Öfverintendentsämbetet samt blef efter v. Dardels afgång 1882 öfverintendent och chef för ämbetsverket. Äfven som sådan har han funnit tid öfrig att egna åt en betydande byggnadsverksamhet. Nya kyrkobyggnader af honom hafva uppförts i Eriksberg i Vestergötland, i Norrköping (<i>Matteuskyrkan,</i> gotisk hallkyrka, byggd 1887–92) och i Masthugget i Göteborg. Den sistnämnda, <i>Oskar Fredriks kyrka,</i> i gotisk stil (byggd 1889–93), är en af de största kyrkliga byggnadsarbeten, som på senare tider kommit till utförande i Sverige. — Ännu mera bemärkt har dock Z. gjort sig genom sin fortsatta verksamhet såsom omdanare af våra gamla kyrkobyggnader. Förslaget af 1875 till <i>Upsala-dômens restaurering</i> hade i Öfverintendentsämbetet mött motstånd, och ett motförslag, som stödde sig på den historiska grunden af kyrkans utseende före 1702, uppställdes af Grundström. Efter en studieresa i Nord-Frankrike 1882 framlade Z. ett nytt förslag 1883, hvilket lades till grund för det 1885 påbörjade och 1893 afslutade restaureringsarbetet (se härom Upsala domkyrka). <i>Skara domkyrkas restauration,</i> afslutad 1894, torde taga priset bland hans arbeten af detta slag. Ännu ett kyrkligt restaureringsarbete har Z. fått utföra, nämligen <i>tornet å Klara kyrka i Stockholm</i> (fullb. 1886). Jämväl restaureringen af Egeskov slott på Fyen, af Kalmar slotts yttre (1885–89) och af Penningby slott i Roslagen äro arbeten af honom. 
Då med anledning af behofvet af nytt riksdagshus en komité tillsatts för frågans utredande, utarbetade Z. på uppdrag af denna sitt projekt af 1883 till ordnande af Helgeandsholmen med gemensamt hus för riksdag och riksbank, på samma gång som han utförde åtskilliga planer till fristående riksdagshus, förlagdt till olika platser. Sedan riksdagen 1887 afslagit k. proposition om kombinerad riksdags- och riksbanksbyggnad, men 1888 beslutit uppförande på Helgeandsholmen af skilda <i>riksdags-</i> och <i>riksbanksbyggnader,</i> gjorde Z. först ett ej fullständigt genomfördt försök (1889) att lösa detta program enligt ordalydelsen, men förkastade det sjelf och utförde derefter (1890) ett förslag (publiceradt af P. E. Lithander), enligt hvilket de båda byggnaderna skulle utgöra en sammanhängande komplex, genom hvilken Drottninggatan tänktes utdragen. Detta förslag underkastades med hänsyn till gjorda anmärkningar en ny omarbetning; men då det visade sig praktiskt outförbart att förlägga båda byggnaderna inom den s. k. »skönhetslinien», så att k. slottets hela fasad blefve synlig från sydöstra hörnet af Arffurstens palats, hvilket Z. ansåg vara ett ur estetisk synpunkt oeftergifligt kraf, öfverlemnade han arbetet på denna uppgift i andra händer. — Äfven åt frågan om operabyggnaden har Z. egnat sina krafter, då han 1884 utarbetade sitt förslag till det dåvarande operahusets inre ombyggnad och tillbyggnad med fasad åt Karl XII:s torg. — Bland Z:s privata byggnadsarbeten i Stockholm under hans vistelse derstädes nämna vi här endast fasaderna å Sörensenska (f. d. Fersenska) huset och terrassen framför denna byggnad (1882–83) samt fasaderna å huset n:r 2 A Kungsträdgårdsgatan (på den plats, der den s. k. Hammerska teatern låg; rifven 1884). 
Z. har såsom arkitekt utvecklat en verksamhet, som, hvad dess omfattning beträffar, är i vårt land utan motstycke allt sedan N. Tessin d. y:s tid. Han har varit icke blott en man med ovanlig arbetsförmåga och viljekraft, utan äfven sin generations grundligast bildade och med den största fantasi utrustade konstnär inom byggnadsfacket. På senare tiden har Z:s verksamhet varit från olika synpunkter satt under debatt, förklarligt nog, då en ny arkitektgeneration med en modernare åskådning hunnit att träda i hans spår. Särskildt har hans verksamhet inom restaureringsfacket varit omtvistad, enär man kommit till insigt om att den estetiska verkningen af en gammal byggnad på det närmaste sammanhänger med den individuella 
page_number=115, index= - Zettler ... 
prägel, som denna genom egendomliga omständigheter under tidernas lopp erhållit, och att derför en försköning i riktning af större stilenlighet lätt kan förringa dess karakteristiska egenskaper. Man får emellertid taga hänsyn dertill att hvar och en är ett barn af sin tid, att de nämnda synpunkterna ännu icke blifvit tillräckligt uppmärksammade, då Z:s restaureringsarbeten planlades, att dessa äro resultat af en konstnärlig riktning, som haft stor omfattning och mottagits med allmän sympati, samt att Z:s restaureringsarbeten väl mäta sig med större delen af annanstädes i Europa samtidigt utförda. 
Z:s son, Folke Z., f. 1862, genomgick 1880–84 Det tekniske selskabs skole i Köpenhamn, hvarest han samtidigt åtnjöt undervisning vid konstakademien. Efter ett års studier i arkitektonisk komposition hos fadern var han 1885–88 elev vid konstakademien i Stockholm och antogs derefter 1888 till arkitekt i Öfverintendentsämbetet. 1888–89 vistades han under 16 månader på studieresor i Tyskland, Frankrike och Italien. Han har framlagt ett nytt förslag till kupolbyggnad å Kalmar domkyrka och till restaurering af kyrkan i hennes helhet. I täflingen till monument öfver John Ericsson belönades han med andra priset. Det nya altaret i Upsala domkyrka är utfördt efter hans ritningar. Sedan 1891 anställd vid statens jernvägars arkitektkontor, har han äfven medverkat vid der behandlade byggnadsarbeten. K. W–n. 
<b>Zettler,</b> Franz Xaver, tysk glasmålare, f. i München 1841, egnade sig törst åt handeln i Stuttgart och i fädernestaden, men studerade derjämte konsthistoriska verk och inträdde derpå i Mayerska konstanstalten för kyrkliga arbeten. Han öfvertog snart ledningen af densamma och bragte den till en sådan höjd, att den då sysselsatte inemot 300 personer och grundlade en filial i London. Efter upphäfvandet af kungliga glasmålerianstalten i München anlade han en sådan anstalt för egen räkning, hvilken njuter verldsrykte på grund af Z:s sträfvanden att åter bringa grundsatserna från glasmåleriets blomstringstid (1440–1540) till gällande kraft. Tillsammans med Enzler och Stockbauer har han utgifvit <i>Augeswählte kunstwerke aus dem schatz der reichen kapelle in der königlichen alten residenz zu München.</i> 
<b>Zetzell,</b> Per, militärläkare, född d. 4 Sept. (g. st.) 1724 i Söderköping, blef student i Upsala 1744 och med. doktor 1754. Derefter reste han 1755 utrikes, studerade nära ett år anatomi i Berlin och egnade sig bl. a. åt studiet af de franska fältsjukhusen. Han återkom 1757 och kallades s. å. till förste fältmedikus vid svenska armén i Pommern, vid hvilken befattning han qvarstod till krigets slut, 1762. Såsom fältläkare hade Z. betydande svårigheter att öfvervinna, men lyckades i så väsentlig grad beherska desamma, att han, då han afslutade sin tjenstgöring, från hög som låg fick det samstämmiga vittnesbördet att han skött sin maktpåliggande befattning med oförtröttadt nit, kraftfull ihärdighet och framstående skicklighet. Efter hemkomsten anställdes Z. såsom garnisonsmedikus i Stockholm, erhöll 1763 fullmakt som e. o. assessor i Collegium medicum och blef ord. assessor derst. 1772. Från denna befattning tog han afsked 1774. I Collegium medicum utarbetade han det, som särskildt rörde armén, och bidrog till beredande af de allmänna författningar, som 1774 kungjordes. Genom en vidsträckt praktik hade Z. samlat sig en stor förmögenhet, som han använde till inköp af landtegendomar i Östergötland. För att egna dem en närmare eftersyn flyttade han 1784 till Norrköping och vistades till största delen der under sin återstående lifstid, hufvudsakligen sysselsättande sig med landtbruk. Han dog på Qvissberg i Vinnerstad socken d. 22 Juli 1802. — Af trycket utgaf Z. bl. a. några meddelanden i Vetenskapsakademiens handlingar samt trenne skrifter i militär helsovård: <i>Om soldatens helsa</i> (1761), <i>Om en soldats föda i fält</i> (1764) och <i>Om sjukligheten i fält i anledning af sista Pomerska kriget</i> (1779). Han valdes 1756 till ledamot af Vetenskapsakademien, der han d. 23 April 1757 tog inträde med <i>Anmärkningar uti läkarekonsten.</i> Se J. L. Odhelius' »Åminnelsetal» i Vet. akad. 1803 och Appelbergs uppsats i »Tidskrift i Militär helsovård» (1882). R. T-dt. 
<b>Zeugiter</b> (Grek. <i>zevgitai</i>). Se Solon, sp. 59. 
<b>Zeuglodon</b> (af Grek. <i>zevgle,</i> ok, och <i>odus,</i> tand), <i>paleont.,</i> ett utdödt slägte af hvaldjuren, som dock i åtskilliga karakterer, såsom näsborrarnas läge, kindtändernas form, stor sagittalkam, halskotorna m. m., närmar sig rofdjuren. Kraniet är jämförelsevis litet, kindtänderna flerspetsiga, med 2 rötter, näsborrarna belägna långt framtill, halskotorna fria och tämligen långa. Den bäst kända arten är <i>Z. cetoides</i> Owen (<i>Z. hydrarchos</i>), 17–20 m. lång, från Alabamas och Syd-Carolinas eocen. Representanter för detta slägte äro funna äfven i Europa, Egypten och på Nya Zeeland. B. L–n. 
<b>Zeugma,</b> zevgma (Grek., »förening», »sammanbindning»), en grammatisk figur, som består deri att ett ord, vanligen ett verb, hänföres till två eller flere andra ord (subjekt eller objekt), fastän det strängt taget passar blott till ett af dessa, t. ex. »Nu föra vi krig, men en annan gång fred». De båda orden »krig» och »fred» stå här såsom objekt till verbet »föra», ehuru språkbruket egentligen icke tillåter uttrycket »föra fred». A. M. A. 
<b>Zeugma,</b> en stad. Se Bir. 
<b>Zeugopterus,</b> <i>zool.,</i> ett slägte bland de flundreartade fiskarna, omfattande hos olika förf. en eller flere arter af hvarf- l. hvarslägtet. Slägtet <i>Zeugopterus</i> uppställdes 1835 af Gottsche för ludna hvaren, <i>Rhombus Z. punctatus</i> (se Hvarslägtet), men har senare tagits än i vidsträcktare betydelse och delats i flere underslägten, än åter i sin ursprungliga begränsning, eller inbegripande blott ludna hvaren. R. L. 
<b>Zeulenroda</b> [tsöj-], stad i furstendömet Reuss-Greiz, på en platå nära Elsters biflod Weida. 7,970 innev. (1885). Tillverkning af ylle- och bomullsväfnader samt stickade arbeten. Stenbrott. 
page_number=116, index= - Zettler ... 
 <b>Zeune</b> [tsö'jne], Johann August, tysk geograf och främjare af blindundervisningen, f. 1778 i Wittenberg, blef 1810 professor i geografi vid Berlins universitet och dog 1853. Z. var genom sitt arbete <i>Gea, versuch einer wissenschaftlichen erdbeschreibung</i> (1808; 3:dje uppl. 1830) en värdig föregångare till K. Ritter. Han stiftade 1828 i Berlin Sällskapet för geografi och framställde ändamålsenliga reliefglober. För blindundervisningen verkade han högeligen erkännansvardt genom inrättande af den första tyska blindanstalt (i Berlin, 1806) samt genom förbättrade metoder och utgifna skrifter, bl. a. <i>Belisar, über den unterricht der blinden</i> (flere uppl.). Kort före befrielsekriget 1813 höll han fosterländskt eldande föredrag öfver »Nibelungenlied», hvilken dikt han öfversatte på nyhögtyska 1813 (ny uppl. 1836) och utgaf i original 1815. Han stiftade i Berlin 1814 Sällskapet för tyska språket. 
<b>Zeuner</b> [tsö'jner], Gustav Anton, tysk fysiker och mekaniker, f. 1828 i Chemnitz, studerade bergsvetenskap i Freiberg och Paris, blef 1851 lärare i mekanik vid bergsakademien i Freiberg och 1855 professor i tillämpad mekanik och teoretisk maskinlära vid Zürichs nybildade polyteknikuin samt var 1859–68 rektor för denna anstalt, hvars utveckling han med kraft främjade. 1871 mottog han kallelse till rektor och professor vid bergsakademien i Freiberg samt ledde dennas nyorganisering, äfven sedan han 1873 öfvertagit rektoratet för polyteknikum i Dresden, hvars ombildning till fullständig teknisk högskola derefter fullbordades, och hvarest han fortfarande verkar såsom professor i mekanik. Z. redigerade 1854–57 tidskriften »Der civilingenieur». På den teoretiska maskinlärans område är Z:s namn ett af de främsta. Bland hans utgifna arbeten märkas <i>Die schiebersteuerungen, mit besonderer berücksichligung der steuerungen bei locomotiven</i> (1858; 4:de uppl. 1874), <i>Die grundzüge der mechanischen wärmetheorie</i> (1860; 2:dra uppl. 1865–66) och <i>Abhandlungen aus der mathematischen statistik</i> (1869). 
<b>Zeus</b> (Zevs). Se Jupiter och Mytologi, sp. 640. 
<b>Zeus faber.</b> Se Sankte Pers fisk. 
<b>Zeuss</b> [tsöjs], Johann Caspar, tysk historiker, grundläggaren af och en af de allra förnämste vetenskapsmännen inom den egentliga keltiska språkvetenskapen, född i Vogtendorf i bajerska Oberfranken 1806, vistades efter 1826 i München för att utbilda sig för den högre skolverksamheten. Der lefde han i det grefliga Montgelasska huset under flere år, sysselsatt med djupgående historiska och språkvetenskapliga undersökningar öfver de europeiska urfolkens härkomst och vandringar. Resultaten af dessa sina forskningar har han nedlagt i det storartade arbetet <i>Die deutschen und ihre nachbarstämme</i> (1837), som är grundläggande inom de europeiska folkens förhistoria och ingalunda antiqveradt genom Baumstarks, Müllenhoffs, Muchs och andras undersökningar på samma område, samt <i>Die herkunft der baijern von den markomannen</i> (1839). År 1839 blef han professor i historia vid lyceet i Speier och skref derst. <i>Traditiones possessionesque wizenburgenses</i> (1842) och <i>Die freie reichsstadt Speier vor ihrer zerstörung</i> (1843). Såsom professor vid lyceet i Bamberg från 1847 började han och utförde det arbete, som är grundläggande för den keltiska språkvetenskapen, och hvarigenom han gentemot den starkt florerande ovetenskapliga och dilettantiska keltomanien skapade den vetenskapliga keltologien, nämligen <i>Grammatica celtica</i> (2 bd, 1853), der han hade upptagit och bearbetat hufvudsakligen en stor mängd af de keltiska (företrädesvis iriska) glosser, som förekomma i en mängd, i ursprungliga klosterbibliotek förvarade, medeltidshandskrifter. I sin af Ebel utvidgade och utgifna 2:dra upplaga (1871) utgör detta arbete ett grammatiskt verk af den epokgörande art, att knappast något språk eller någon språkgrupp eger någon motsvarighet dertill. Z. afled 1856 i Vorstendorf vid Kronaeh i Oberfranken. K. F. J. 
<b>Zeuthen</b> [tsö'j-], baroni på Själland, Holbäk amt, stiftadt 1843 för kammarherren Kristian Frederik Z. (f. 1794, d. 1850, ständerdeputerad 1840–48 och kungavald medlem af grundlagstiftande riksförsamlingen 1848–49, vid hvilken han röstade mot grundlagen). Baroniet gick i arf till hans hustrus brorson, grefve Schulin-Z. Det omfattar fyra hufvudgårdar med hufvudsätet Töllöse, har 823 t:nr »hartkorn» (se d. o.) och ett fideikommisskapital af 1,218,000 kr. E. Ebg. 
<b>Zeuthen</b> [tsö'j-], Hieronyinus Georg, dansk matematiker, född d. 15 Febr. 1839 nära Varde, blef student 1857 samt tog magisterkonferens i matematik 1862 och doktorsgrad 1865, hvarefter han befordrades till docent vid universitetet 1871 och till professor 1883. Redan 1872 invaldes han i Videnskabernes selskab, hvars sekreterare han varit sedan 1878. Hans specialfack har varit geometri, hvari han vunnit erkännande såsom en af sin samtids mest framstående lärde. De ämnen han företrädesvis behandlat äro koniska sektioner och kurvor, och hans afhandling om <i>Keglesnitslæren i oldtiden</i> (1885, öfvers. till tyska) väckte stor uppmärksamhet genom det ljus den spred öfver grekernas dittills föga kända geometri. Hans <i>Lærebog i den analytiske geometris begyndelsesgrunde</i> utkom 1867, och 1870–89 utgaf han »Tidsskrift for mathematik». Hans senaste arbete är <i>Forelæsninger over mathematikens historie</i> (I, 1893, behandlande gamla tiden och medeltiden). E. Ebg. 
<b>Zeuxis</b> (Zevxis), forngrekisk målare, f. i Herakleia (förmodligen den stad med detta namn, som låg i Magna Graecia l. Syd-Italien), lefde under förra delen af 400-talet f. Kr., eller det århundrade, som varar från peloponnesiska kriget till Alexander den stores tid, och räknas till den joniska skolan, ehuru han blott på sätt och vis tillhörde henne. Säkert är, att han tillhörde den generation af målare, som gåfvo konsten att på en yta framställa en härmad bild af verkligheten sin fulländning, hvari han särskildt stod som täflande med Parrhasios. Han måste tidigt hafva börjat ett vandringslif som konstnär, ty han visar sig på olika ställen. Han fick först undervisning af obetydliga konstnärer, men i Athen utbildade han sig under 
page_number=117, index= - Zettler ... 
Apollodoros, som grundlade det egentliga måleriet i Grekland. I Efesos skall han slutligen hafva slagit sig ned och tillbragt den sista delen af sitt lif. Han skildras såsom mycket praktälskande och högmodig: han skänkte till sist bort sina taflor, ty han ansåg dem obetalbara, under det han förr tagit inträdesafgift af besökande konstvänner. Han berättas hafva dött af skratt öfver en af honom sjelf målad gammal gumma. — Af hans arbeten äro tolf till sexton kända till innehåll, och de mest berömda torde hafva varit följande: <i>Zevs på tronen,</i> omgifven af de öfrige gudarna (prisad af Plinius), <i>Centaur-familj,</i> som muntert tumlar om på en äng (beskrifven af Lukianos), <i>Helena,</i> målad för Hera-templet vid Kroton, till hvilken han af Krotons borgare fick rätt att välja sig modeller bland stadens vackraste jungfrur (han valde fem), <i>Penelope,</i> hvilken gällde som en inkarnation af ädel sedlighet, samt de drufvor, mod hvilka han berättas hafva täflat med Parrhasios i illusoriskt verklighetsmåleri (se Målarekonsten, sp. 659). Dessutom målade han Eros, Marsyas och Pan, Herakles, Alkmene och Menelaos samt åtskilliga genrebilder. C. R. N. 
<b>Zevaresch.</b> Se Huzvaresch. 
<b>Zeven</b> (Kloster-Zeven), köping i preussiska reg.-området Stade, 24 km. s. ö. om Bremervörde, historiskt bekant genom det skymfliga fördrag, som hertigen af Cumberland efter sitt nederlag vid Hastenbeck (se d. o.) lät förmå sig att ingå med den nye franske befälhafvaren Richelieu d. 8 Sept. 1757, och i hvilket han förband sig att upplösa den af honom anförda förbundshären (hannoveranska, braunschweigska, hessiska, preussiska och gothaiska trupper), draga de hannoveranska trupperna bortom Elbe samt lemna fransmännen i besittning af de orter de höllo besatta. Detta fördrag, som icke ratificerades af engelska regeringen, upphäfdes följ. år. 
<b>Zevgiter</b> (Grek. <i>zevgitai</i>). Se Solon, sp. 59. 
<b>Zevgma.</b> Se Zeugma. 
<b>Zevio.</b> 1. Stefano da Z., italiensk målare, f. i Verona 1393 (dödsåret obekant), som bör skiljas såväl från en äldre Stefano Veronese som ock från en yngre miniatyrmålare af samma namn. St. da Z. var en efterföljare af Vittore Pisano (af Vasari kallad Pisanello) och utförde, enligt samme hemulsman, många fresker dels i kyrkor, dels å husfasader i Verona, hvaraf dock föga finnes qvar. Af bibehållna verk märkas <i>Treenigheten</i> och <i>S. Agostinos apoteos</i> (öfver sidoportalen till kyrkan S. Eufemia) samt <i>Madonnan, åt hvilken änglarna räcka blommor från himmelen</i> (på ett hus vid Porta del Vescovo), som ännu är gotisk i sin anordning. Bägge freskerna äro signerade. Detsamma är fallet med en tafla, <i>Konungarnas tillbedjan</i> (1435, Brera i Milano). — 2. Se Altichiero da Z. 
<b>Zevs</b> (Zeus). Se Jupiter och Mytologi, sp. 640. 
<b>Zeyst.</b> Se Zeist. 
<b>Zezschwitz,</b> Karl Adolf Gerhard von, tysk protestantisk teolog af den ortodoxa riktningen, f. 1825 i Bautzen, blef 1857 docent och kort derefter e. o. professor i praktisk teologi i Leipzig, 1865 professor i Giessen och 1866 i Erlangen, der han dog 1886. Utmärkt såsom predikant och kateket, utöfvade han äfven en flitig författareverksamhet. Till hans förnämsta arbeten höra <i>System der christlichen kirchlichen katechetik</i> (2 bd, 1863–72), <i>System der praktischen theologie</i> (3 bd, 1876–78) och <i>Die christenlehre im zusammenhange</i> (1880–85; 2:dra uppl., 4 dlr, 1883–86). 
<b>Zia</b> l. Tzia. Se Keos. 
<b>Ziani,</b> venezianska doger. 1. Sebastiano Z., född i första början af 1100-talet af en gammal veneziansk adelsätt, blef doge 1172 och var den förste doge, som valdes endast af adeln (med folkets uteslutande). Z. vidtog, till stor del på egen bekostnad (han var nämligen i besittning af oerhörda rikedomar) flere åtgärder till Venezias förbättrande och förskönande. En mängd förvaltningsåtgärder, bl. a. för handeln och den inre ordningen, vidtogs likaledes af dogen. — Då Venezia i striden emellan guelfer (de påflige) och ghibellirier (de kejserlige) ställde sig på de förres sida, vann Z. i egen person med 30 galérer en stor sjöseger vid Salvora (Istrien) 1177 öfver den ghibellinska af 75 galérer bestående flottan, hvilken blef i grund förstörd, och hvars öfveramiral, prins Otto, kejsar Fredrik Barbarossas son, tillfångatogs. Z. uppträdde derpå som medlare mellan påfven Alexander III och kejsar Fredrik, hvilka båda sammanträffade i Venezia, som då blef brännpunkten för den europeiska politiken. Dogen lyckades der försona dem samt utverka ett stilleståndsfördrag på sex år mellan kejsaren och de lombardiska städerna samt äfven afsluta ett för Venezia fördelaktigt fördrag med dess motståndare. Genom en för Venezia gynsam fred bragte Z. likaledes till slut ett krig, som i flere år pågått med bysantinske kejsaren Manuel. Han nedlade 1178 regeringen, gick i kloster samt afled ej långt derefter. — 2. Pietro Z., den föregåendes son, blef 1205 vald till doge. Med riksregenten i Konstantinopel, prins Henrik, ingick han ett fördrag och förbund samt fullbordade eröfringen af en stor del af grekiska kejsaredömet (till ett slags vice kejsare, podestà, efter dogen Enrico Dandolo, sattes i Konstantinopel Marino Zeno, understödd af en betydande veneziansk flotta). En mängd län bildades af Arkipelagens öar och gåfvos till Venezias ädlingar. Dogen Z. befäste kraftigt Venezias herravälde i Orienten, förstärkte flottan och betvingade tvänne uppresningar på Kreta, hvilka understöddes af Genua och korsarerna. Han nedlade regeringen 1228 och dog en månad derefter. C. H. T. 
<b>Zjbet.</b> Se Zibetolja. 
<b>Zibet,</b> Kristofer Bogislaus, friherre, ämbetsman, författare, föddes d. 25 Dec. 1740 i Qvidinge prestgård, Kristianstads län, och härstammade från en urspr. engelsk slägt, som öfver Livland och Rostock inkommit i Sverige. Han studerade vid Lunds universitet, blef 1761 ord. kanslist vid inrikes civil-expeditionen och 1762 kronprinsen Gustafs handsekreterare med hofsekreterares fullmakt samt erhöll 1766 k. sekreterares namn och värdighet. Såsom andre direktör vid k. teatern 1773–86 fick Z. ett 
page_number=118, index= - Zettler ... 
beherskande inflytande på teaterstyrelsen och bidrog till den fransk-klassiska smakriktningens befästande vid nationalscenen. Han stod i gunst hos Gustaf III, hvars penningaffärer han förvaltade, och förblef alltid varmt konungsk till sinnelaget. 1777 adlades Z. och förordnades till regeringsråd i Pommern, men stannade qvar i Stockholm. Han utnämndes 1792 till statssekreterare vid utrikesexpeditionen och ledamot af Rikets ärendens allmänna beredning, men erhöll i Febr. 1793 af Reuterholm, som var i färd med att aflägsna »gustavianerna» från högre ämbeten, befallning att begifva sig till Pommern och ordna kameralväsendet der. Då Z. vägrade, blef han afsatt och förvisad från Stockholm. Han bodde derefter tvänne år i Skåne, men insattes 1799 å nyo i sina ämbeten och utnämndes 1801 till hofkansler. I denna egenskap fick han uppsigten öfver tryckfrihetens bruk och höll under Gustaf IV Adolfs regeringstid vakt på att den kufvade tryckfriheten ej fick lyfta hufvudet. Öfverdrifvet sträng i sin nitälskan mot alla yttringar af liberalism, visade han böjelse för åtgärder vid sidan af laga former och bemödade sig att lägga tvång på tankar. För öfrigt var Z. en duglig ämbetsman. Han upphöjdes i friherrligt stånd 1805 och var ledamot af regeringen under konungens frånvaro 1805–07. Efter revolutionen 1809 afskedades han från sina ämbeten, men med bibehållande af hofkanslerslönen. Död (ogift) i Stockholm d. 16 Maj 1809, såsom det uppgifves af harm öfver sättet för revolutionens utförande. Z. var från 1790 ledamot af Svenska akademien och från 1805 hedersledamot af Vitt. hist. o. ant. akad. Han donerade åt Svenska akad. medel till en årlig guldmedalj att utdelas för lofsång eller loftal öfver Gustaf III och till en dylik medalj för skrift mot tidens upplösningsläror. — Såsom vitterlekare gjorde Z. sig bemärkt genom sin medelmåttiga komiska epopé <i>Kurriaden</i> (1765), öfver en ekorres död, <i>Svenska magazinet</i> (1766), hvari äfven poem af honom förekomma, och en bearbetning af Sedaines operalibretto »Aline» (1776) m. m. Hans »Vitterhetsarbeten» utgåfvos af P. Hanselli 1852. 
<b>Zibetfett.</b> Se Zibetolja. 
<b>Zibet-hyenorna,</b> <i>Proteleideae</i> (<i>Proteloidae</i>), <i>zool.,</i> är en underfamilj af familjen hyendjur (<i>Hycenidae</i>) inom rofdjurens ordning och däggdjurens klass. Den ende representanten af denna underfamilj, jordvargen, zibethyenan, <i>Proteles Lalandii,</i> torde vara att betrakta som en hyentyp, hvilken på grund af ett från de egentliga hyenorna afvikande lefnadssätt förlorat några af de för de senare utmärkande egenskaperna. Jordvargen lifnär sig ej af större djur, utan hans föda utgöres af smådjur, såsom termiter och insektlarver, samt af as. På grund deraf äro hans kindtänder (och derigenom afviker han från alla andra rofdjur) ytterligt förkrympta, små, skilda från hvarandra samt ej flere än fyra i öfverkäken och tre eller fyra i underkäken. Vidare är han betydligt mindre och svagare t. o. m. än den minsta hyen-arten, den strimmiga hyenan, med hvilken han eljest har ganska stor yttre likhet: han är försedd med en lång ryggman, och å kroppens sidor finnas mörkare tvärstrimmor. Dock äro framfötterna försedda med fem tår (de egentliga hyenorna hafva endast fyra tår); nosen är 
  
spetsigare och öronen längre. Jordvargen, som är ganska sällsynt, lefver i södra Afrika. Han är ett nattligt djur, som om dagarna lefver i jordhålor, hvilka likna räfvens, men äro vidsträcktare än dennes. L–e. 
<b>Zibetkatterna,</b> <i>Viverrinae, zool.,</i> en grupp, som tillhör familjen <i>Viverridae</i> (skunkdjuren, se d. o.) inom rofdjurens ordning och däggdjurens klass. De utmärka sig genom de skarpt böjda klorna, hvilka kunna mer eller mindre fullständigt dragas tillbaka. Flertalet är försedt med egendomliga analkörtlar, hvilka afsöndra ett starkt luktande ämne, <i>zibet</i> (se Zibetolja). Mellankindtänderna äro tre i öfver- och fyra i underkäken; af knöliga kindtänder finnas i öfverkäken vanligen två, sällan en, och en i underkäken. Kroppen är långdragen och hoptryckt, hufvudet spetsigt och benen korta, med fem tår å hvarje fot. Flertalet finnes i Afrika, andra i södra Asien. De äro lifliga och vilda rofdjur, hvilkas föda företrädesvis utgöres af smärre däggdjur och foglar. De största arterna tillhöra slägtet <i>Viverra,</i> zibetkattslägtet, hvilket skiljer sig från de öfriga genom sin jämförelsevis korta kroppsform och längre ben. Klorna äro föga retraktila. Förutom den större, i Afrika lefvande <i>V. civetta</i> (se Civetten), som flerestädes. t. ex. i Abessinien, hålles i tamt tillstånd, samt den i Kina, Bengalen och å den indiska arkipelagens öar vanliga <i>V. zibetha</i> märkes rassen, <i>V. malaccensis,</i> hvilken bebor samma trakter som den sistnämnde och utmärker sig genom sin smärta kroppsbyggnad och frånvaron af man, som kännetecknar de båda förra. Ett annat hithörande slägte, <i>Fossa,</i> bebor Madagaskar. Om det likaledes hithörande slägtet <i>Genetta</i> se Genetterna. L–e. 
<b>Zibetkattslägtet.</b> Se Zibetkatterna. 
<b>Zibetolja,</b> zibetfett, zibet (<i>zibethum</i>), <i>farmak.,</i> ett slags gulaktigt, småningom brunaktigt fett, som erhålles från tvänne arter af zibetkattslägtet, <i>Viverra,</i> näml. <i>V. zibetha</i> och <i>V. civetta</i> (se <i>Zibetkatterna</i>). Hos båda könen 
page_number=119, index= - Zettler ... 
af dessa djur finnes mellan könsdelarna och anus en egendomlig, tresidig pung eller ficka af 8–10 cm. storlek, å inre sidan försedd med en mängd körtlar, som afsöndra det nämnda fettet. Detta har konsistens af en mjuk salva och afgifver en stark lukt; det nyttjas derför både i medicin och i parfymer. Innehållet i den fickformiga analkörteln uppsamlas tid efter annan hos det tama djuret medelst en liten sked af jernbleck, hvilken införes genom den aflånga mynningen, som mäter en längd af omkr. 2,5 cm. Det vilda djurets afsöndring eftersökes och uppsamlas å nedre delen af trädstammar, der djuret genom klämning befriat sig från sekretet, då det blifvit besvärligt. O. T. S. 
<b>Zibetråttan,</b> bisamråttan, ondatra, <i>Fiber zibethicus, zool.,</i> är den enda arten af ett gnagareslägte, som skiljer sig från sorkslägtet (se d. o.) förnämligast genom sin från sidorna hoptryckta svans, hvilken är lika lång som bålen och nästan naken. Baktårna äro försedda med ofullständig simhud. Hela kroppen är för resten afpassad till lefnadssättet i vatten. I könsorganens närhet finnes en stor körtel, hvilken afsöndrar en starkt myskdoftande vätska. Hårbeklädnaden påminner om bäfverns, men är kortare, tätt åtliggande, mjuk och glänsande. Ullhåren äro mycket kortare än stickelhåren. På ryggen är färgen brun, på buken grå. Hannen uppnår en längd af 58 cm., hvaraf svansen 
  
utgör nära hälften. Zibetråttan förekommer i Nord-Amerika mellan 30:de och 69:de nordliga breddgraden. Hon är ett utprägladt vattendjur, som lefver i sjöar och floder, simmar och dyker med stor färdighet samt lifnär sig af råttor, vattenväxter och sådana frukter, som finnas i vattnets omedelbara närhet. Hon är i rörelse företrädesvis om natten och tillbringar dagen i en håla, som hon gräft i vattnets närhet, och som består af en kammare med många gångar, hvilka samtliga mynna ut under vattenbrynet. Vinterbostaden utgöres af en kägellik byggnad, hvilkens väggar bestå af hvarjehanda gräs och vattenväxter, sammansmetade med dy. Som zibetråttans pels utgör en vigtig handelsartikel (bisampels), dödas årligen ett stort antal af dessa djur. — I Florida förekommer en beslägtad form, <i>Neofiber Alleni,</i> hvilken företrädesvis genom sin cylindriska svans skiljer sig från zibet-råttan och är ett vida mindre utprägladt vattendjur än denna. L–e. 
<b>Zichy</b> [ṡi'tsji], Z. von Vásonykeö, en af Ungerns äldsta och berömdaste adliga ätter. Den är af tatariskt ursprung, har sedan 1200-lalet spelat en rol i landets historia och erhöll 1679 greflig värdighet. Bland dess medlemmar må följande nämnas. 1. Karl Z., österrikisk statsman, f. 1753, d. 1826, blef 1788 judex curiae i Ungern och inlade i denna egenskap stor förtjenst om lugnets upprätthållande. Såsom president i hofkammaren hade han 1802–08 ledningen af finansförvaltningen, och 1808 utnämndes han till stats- och konferensminister (chef för inrikesärendena). Hans son grefve Ferdinand Z. (f. 1783, d. 1862) dömdes 1849 till 10 års fängelse m. m., emedan han såsom fältmarskalklöjtnant och fästningskommendant i Venezia jämte grefve Palffy 1848 kapitulerat för stadens insurgenter samt lemnat civil- och militärförvaltningen i deras händer. 1851 blef han emellertid benådad. — 2. Ferenc Z., f. 1811, blef 1841 president i vexeldomstolen i Pressburg och 1848 statssekreterare vid handelsministeriet, men drog sig vid revolutionens utbrott tillbaka. 1874–80 var han ambassadör i Konstantinopel. Hans son grefve József Z., f. 1841, var 1867–69 ungersk handelsminister och sedermera guvernör i Fiume samt har företagit vidsträckta resor. Med sin broder, juris doktor Agost Z. (f. 1852) färdades Jószef 1875–76 genom Ceylon, Nederländska Indien, Siam, Kina och Japan, hvarifrån han hemvände öfver Gobi-öcknen och Sibirien. Agost Z. har lemnat skildringar af såväl denna färd som af sin resa i Nord-Amerika i Geogr. sällsk:s i Budapest tidskrift (1876–79). — 3. Geza Z., Józsefs kusin, pianovirtuos, f. 1849, elev af Mayrberger, Volkmann och Liszt, förlorade vid 15 års ålder sin högra arm genom en jagtolycka, men fortsatte icke dess mindre sina pianostudier och lyckades uppöfva sin venstra hand till en otrolig färdighet. Han är f. n. president för den ungersk-nationala musikakademien i Budapest samt sedan 1891 intendent öfver ungerska nationalteatern. Han har sedan ett antal år tillbaka plägat göra konsertresor uteslutande för välgörande ändamål (Skandinavien besökte han 1887). Han har sjelf bildat sig en originel teknik, som medelst vida språng, ständigt arpeggio, flitigt pedalbruk m. m. söker ersätta den större fullgreppigheten i vanliga virtuosers spelsätt. Derjämte har han framträdt äfven som kompositör (visor, etyder, körsaker) och skald (på magyariska). 
<b>Zichy</b> [ṡi'tsji], Michael von, ungersk målare, f. i Zala i Ungern 1827, studerade vid akademien i Wien och var lärjunge till Waldmüller samt blef på dennes anbefallning lärare för en storfurstinna i Ryssland. Han lemnade hofvet 1850, men vände åter 1856, blef 1859 hofmålare och fortfor i denna ställning i 15 år, hvarefter han 1874 flyttade till Paris. I sina framställningar går han gerna vidt ut öfver verklighetens gränser, men i formgifningen, der han är mästare, är han modern realist. Han håller sig hälst till skräckfulla stoff och spökhistorier eller till allegoriska tendensbilder; någon gång blir han i genrebilder humoristisk. Bland hans förnämsta arbeten må nämnas <i>Kejsarinnan Elisabet vid Deáks likkista, Messias och Lucifer på Warthurg, Menniskan mellan förnuft och dårskap, Judiska martyrer</i> och <i>Af</i> 
page_number=120, index= - Zick ... 
<i>jord är du kommen.</i> Till hans genrebilder, som äro teckningar, höra <i>Läkarens sista besök, Rökaren, Schackspelaren</i> o. s. v. 
<b>Zick,</b> Januarius, tysk målare, f. i München 1733 (1734), d. i Ehrenbreitstein 1797, var lärjunge till sin fader, Johann Z., som utbildat sig i Venezia, begaf sig 1757 till Basel, der han studerade Rembrandt, och reste sedan till Rom, der han umgicks med Rafael Mengs och tillegnade sig den eklekticism, som kännetecknade honom och den tidens italienare. Efter sin återkomst blef han hofmålare i Koblenz (1761) vid kurfurstliga trierska hofvet. Han egnade sig hufvudsakligen åt historiemåleriet och målade särskildt mycket i schwabiska kyrkor (Biberach, Wiblingen, Zwiefalten) samt takmålningar i slottet i Koblenz (restaurerade 1842 af hans brorson Gustav Z.) och i slottet Engers m. fl. 
<b>Zidén,</b> Jakob Henrik, den af J. L. Runeberg i »Fänrik Ståls sägner» besjungne krigaren, född d. 31 Okt. 1785 i S:t Mårtens socken, der fadern var kyrkoherde, blef student i Åbo 1798 och fältväbel vid Åbo läns regemente 1804 samt transporterades till Vasa nya regemente 1808. Redan från barndomen öfverdådig till lynnet, utmärkte han sig under kriget 1808 vid flere tillfällen genom oförvägen tapperhet. Öfverbefälhafvaren Sandels berömde honom i en rapport för behjertenhet och mod i en fäktning vid Kelloniemi nära Toivola d. 30 Juni. I slaget vid Virta bro d. 27 Okt. 1808, der han förde en pluton i Pedersöre kompani, stupade han, då han i spetsen för sin trupp djerft gick den framryckande fienden till mötes. Z. hann aldrig den »löjtnants» rang, som skalden tilldelat honom. M. G. S. 
<b>Ziebland</b> [tsīblant], Georg Friedrich, tysk arkitekt, f. 1800 i Regensburg, d. 1873 i München, blef 1813 lärjunge i Münchens konstakademi, der han hade Gärtner till lärare. Genom utställning af en byggnadsplan 1826 blef konung Ludvig uppmärksam på honom och skickade honom 1827 till Italien för att der studera basilikans form i Rom och Ravenna. Derjämte studerade Z. i Pompeji den antika dekorationen, hvarefter han med liknande smyckade konung Ludvigs egendom Villa di Malta på Monto Pincio i Rom. När han återkommit till München, fick han af konungen uppdrag att bygga en kyrka efter formen af den gammal-kristna basilikan. Arbetet med <i>S. Bonifacius' basilika</i> började 1835, och hon invigdes 1850. Hon är femskeppig, utan tvärskepp, med 64 gråa marmorkolonner och 80 fots bredd i midtskeppet, samt har öppen takstol, med dekoreradt sparrverk, och korabsis med fresker. Basilikan är sammanbyggd med ett benediktinkloster. — Vidare byggde han <i>Konstutställningsbyggnaden</i> (som vänder sin baksida åt basilikans absis), belägen midt emot Glyptoteket, utförd i antik stil, med en gafvelportik af korintisk ordning, och färdig 1845. Slutligen fullbordade Z. äfven S:t Maria-hilf-kirche i förstaden Au i München, en i gotisk stil anlagd kyrka, af J. D. Ohlmüller (1791–1839), hvilken icke långt efter sin mästares död invigdes. C. R. N. 
<b>Ziegenbalg</b> [tsīgen-], Bartholomäus, tysk-dansk missionär, f. i Lausitz 1683, studerade teologi i Halle, då Fredrik IV i Danmark genom sin hofpredikant Lütkens anmodade tyska teologer att utpeka några män, som voro lämpliga att som missionärer resa ut till den danska kolonien Trankebar. Efter uppmaning af Francke antogo Z. och H. Plütschau denna kallelse samt ankommo efter ett kort besök i Köpenhamn 1706 till Trankebar. Trots det motstånd de der rönte af de danske ämbetsmännen och trots de stora svårigheter det vållade dem att lära tamilspråket, hvartill då inga hjelpmedel funnos, upptogo de frimodigt missionsarbetet. Vid sidan af detta utarbetade Z. på tamil en ordbok och grammatik (<i>Grammatica damulica,</i> 1716), en lärobok i kristendom (<i>Explicatio doctrinae Christianae damulice,</i> 1719) och en bibelöfversättning (<i>Biblia damulica,</i> 1723). Han hade redan vunnit icke ringa anslutning, då den danske kommendanten utan någon giltig grund lät fängsla honom i Nov. 1708. Väl frigafs han efter 4 månader, men myndigheterna ställde sig dock så fientliga mot honom, att han 1714 beslöt sig för att resa till Europa för att sjelf hos danske konungen tala för missionssaken. Konungen mottog honom mycket vänligt, utnämnde honom till prost för Trankebar och återkallade längre fram kommendanten. 1716 kom Z. åter till Trankebar, der han vid sin död, i Febr. 1719, efterlemnade en jämförelsevis blomstrande församling. De af honom påbörjade »Ausführliche missionsberichte» (Halle 1710 ff.) fortsattes under hans namn till 1770. Missionären Germann i Indien utgaf af Z:s efterlemnade handskrifter »Genealogie der malabarischen götter» (1868). Jfr Germann, »Z. och Plütschau. Die gründungsjahre der trankebarschen mission» (1868). 
<b>Ziegenhain</b> [tsīg-], stad i preuss. regeringsomr. Kassel (Hessen-Nassau), vid Schwalm, 48 km. s. v. om Kassel, består af den en fyrkant bildande s. k. fästningen, hvars vallar nu äro slopade, på en ö i floden, och af förstaden. Omkr. 2,000 innev. Slottet, der förr hessiska husarkivet förvarades, är nu tukthus för manliga straffångar. Staden tillhörde en särskild grefve-slägt, efter hvars utslocknande (1450) en arfsstrid uppstod mellan grefvarna af Hohenlohe och landtgrefvarna af Hessen, hvilken af kejsar Maximilian 1495 afgjordes till förmån för de sistnämnde. Den mycket starka fästningen byggdes af landtgrefven Filip den ädelmodige och slopades 1807. 
<b>Ziegenhals</b> [tsīg-], stad i preuss. regeringsomr. Oppeln (Schlesien), 18 km. s. om Neisse, nära österrikiska gränsen. Omkr. 6,774 innev. (1890). Tillverkning af maskiner, ullgarn och yllevaror, linneväfnader och benmjöl. Lärareseminarium. 
<b>Ziegler</b> [tsīg-]. 1. Jakob Z. (Jacobus Zieglerus), tysk lärd, född i Landau, Bajern, vistades en tid i Mähren, öfversatte flere af picardernas skrifter från böhmiska till latin och skref emot valdenserna (1512). Sedermera tyckes han hafva blifvit vunnen för reformationen. Under en vistelse i Rom uppträdde han till 
page_number=121, index= - Zick ... 
Erasmus Rotterdamus' försvar emot Jacobus Stunica. Der knöt han ock bekantskap med åtskilliga framstående skandinaviska prelater (Olaf Engelbrektssön, Johannes Magni m. fl.) och antagligen med stöd af uppgifter, som desse lemnat, utgaf han först en skildring af Stockholms blodbad, sedermera en vidlyftigare beskrifning af Norden, <i>Scondia</i> (1532, upptagen uti »Index librorum»; ny uppl. 1536), i hvilken äfven uppsatsen om blodbadet trycktes, en uppsats, som sedermera intogs i »Scriptores historiae germanicae» (1574) och i 2:dra uppl. af A. Krantz' »Chronica regnorum aqvilonarium» (1583). Z. uppgifves (af Messenius m. fl.) 1540 hafva varit professor i matematik i Upsala, men det »finnes ej ett spår hvarken i in- eller utländska källor af att Zieglerus varit här, och han var en för ryktbar man att ett sådant faktum skulle alldeles förbises» (C. Annerstedt). Utom teologiska och geografiska ämnen behandlade Z. historiska, kyrkohistoriska och matematiska. Han dog i Wien 1549 »som god katolik». — 2. Friedrich Wilhelm Z., tysk teaterförfattare, f. 1761 i Braunschweig, anställdes 1783 såsom skådespelare vid Burgteatern i Wien och tillhörde densamma i mer än 40 år. Död 1827. Under täflan med Iffland och Kotzebue frambragte Z. ett fyrtiotal ganska verkningsfulla pjeser, bland hvilka det rörande skådespelet <i>Parteiwuth</i> (1817) och lustspelet <i>Die vier temperamente</i> (1821) blefvo mest omtyckta. Hans »Sämintliche dramatische werke» utgåfvos i 13 bd, 1829. — 3. Jakob Melchior Z., schweizisk kartograf, f. 1801 i Winterthur, d. 1883 i Basel, studerade vid högskolorna i Genève och Paris samt var 1828–34 lärare i matematik och naturvetenskap i Winterthur och derefter skogsinspektör. 1842 grundade han med Wurster en litografisk anstalt i Winterthur, hvilken hufvudsakligen utförde kartografiska arbeten, och han utarbetade för denna flere förträffliga kartor, bl. a. topografiska kartor öfver S:t Gallen och Appenzell (1849–52), öfver Glarus (1861), öfver Engadin (1867 och 1873), öfversigtskartor öfver Schweiz m. m. — 4. Franz Wilhelm Z., tysk politiker och skriftställare, f. 1803, blef advokat och 1840 öfverborgmästare i Brandenburg. Invald i preussiska nationalförsamlingen 1848, hörde han der till den fraktion, som dekreterade skattevägran, hvarför han afsattes från sitt ämbete och måste undergå ett års fästningsstraff. Han bosatte sig derefter i Berlin och vardt medlem af preussiska landtdagens deputeradekammare 1864, af nordtyska riksdagen 1867 och af tyska riksdagen 1871 samt slöt sig till framstegspartiet. Död 1876. Z. sysselsatte sig med arbetarefrågan och belyste denna i bl. a. <i>Wie ist dem handwerkerstande zu helfen</i> (1850) och <i>Die fabrik-creditgesellschaften für Deutschland</i> (1854). Bland hans belletristiska skrifter må nämnas <i>Gesammelte novellen und briefe aus Italien</i> (3 bd, 1872). — 5. Karl Z., österrikisk skald, känd under signaturen Carlopago, f. 1812, innehade 1838–57 en syssla vid kultusministeriet i Wien och dog derst. 1877. Z. hör till de mera framstående bland de österrikiske skalderna. Hans poetiska stil är mer enkel än de andres och ej bildrik såsom deras, men han fängslar i stället genom känslans sanning, originelt behandlingssätt och ideal lyftning. Han utgaf <i>Gedichte</i> (1843), <i>Himmel und erde</i> (1856), <i>Oden</i> (1866) och <i>Vom kothurn der lyrik</i> (1869), en samling af präktiga dityramber, hymner och elegier m. m. — 6. Alexander Z., tysk reseskildrare, f. 1822 nära Eisenach, besökte 1846–47 Nord-Amerika och Vestindien, 1850–51 Spanien, 1854–55 Marokko, Algeriet, Egypten och Nubien, hvarifrån han tog hemvägen öfver Jerusalem, Smyrna och Grekland, 1857–58 Storbritannien, Orken- och Shetlandsöarna, Norge, Lappland och Finland och 1867 å nyo Spanien samt skref med anledning af dessa resor: <i>Skizzen einer reise durch Nord-Amerika und Westindien</i> (2 bd, 1848), <i>Reise in Spanien</i> (2 bd, 1852), <i>Meine reise in Orient</i> (2 bd, 1855), <i>Meine reise in Norden</i> (2 bd, 1860), topografier öfver sin hemtrakt Thüringen m. m. — 7. Klara Z., tysk skådespelerska, f. 1844 i München, uppträdde från sitt adertonde år med framgång i hjeltinneroller, antog engagement vid Münchens hofteater 1868 och har sedermera gifvit gästspel å de förnämsta skådebanor i Tyskland och Ryssland. Hon gifte sig 1876 med sin lärare, hofskådespelaren A. Christen, och vardt enka 1883. Utrustad med ståtliga yttre framställningsmedel, har hon vunnit rikligt bifall i sådana roller som <i>Jungfrun af Orleans, Lady Macbeth, Medea, Thusnelda</i> och <i>Brunhilde.</i> 
<b>Ziégler</b> [sieglär], Jules, fransk målare, f. i Langres 1810, d. i Paris 1856, studerade i Paris under Ingres, reste i Tyskland och Italien samt egnade sig särskildt åt freskomåleriet. Då han kom hem, väckte han genast uppseende med en af sina första taflor, <i>Giotto i Cimabues verkstad</i> (1833; förr i Luxembourg), i hvilken han skildrade Giotto såsom en ung vacker herdegosse, försjunken i åskådning af mästarens teckningar. Derefter målade han <i>Daniel i lejonkulan</i> (1838) och <i>Lukas målande madonnan</i> (1839). Hans sträfvan gick ut på att förena Ingres' formgifning med en varmare kolorit på den venezianska skolans sätt. Andra ämnen, i hvilkas framställning han sökte sinligt tilltala båda öga och fantasi, äro symboliserande personifikationer, som påminna om en senare, alldeles modern riktning. Hit höra t. ex. <i>Morgondaggen</i> och <i>Sommarregnet.</i> Mottagen med stort bifall i salonerna under 1830-talet, fick han till sist af Juliregeringen ett stort uppdrag, nämligen att tillika med Delaroche smycka Madeleine-kyrkan. Men då denne drog sig undan, tillföll hela arbetet Z., och hufvudsaken deri var målandet af den stora halfkupolen i absis, der han framställde kristendomens historia med en mängd kolossala figurer. Det hela har en rent dekorativ karakter och saknar verklig religiös stämning. Jämfördt med Hippolyte Flandrins verk, står detta arbete långt tillbaka. — För öfrigt målade Z. <i>S. Georg, Jakobs dröm, Brud och brudgum</i> (ur Höga visan) m. m. 
<b>Ziegler und Kliphausen</b> [tsīg-], Heinrich Anselm von, tysk romanförfattare, f. 1653 i Lausitz, d. 1697 såsom stiftsråd i Wurzen och 
page_number=122, index= - Zick ... 
riddare-godsegare, skref bl. a. den för tidssmaken synnerligen kännetecknande romanen <i>Die asiatische Banise, oder blutiges doch muthiges Pegu</i> (1688, flere uppl.; öfvers. på svenska 1741–47 med en tillagd afslutande del, hvars författare ansågs vara J. H. Mörk; ny uppl. 1783), som vardt ofantligt omtyckt på grund af stilens om Lohenstein erinrande uppskrufning och svulst, det jämförelsevis måttliga omfånget och det lockande etnografiska ämnet. 
<b>Ziem</b> [siäm], Félix François George Philibert, fransk målare, f. i Beaune (Côte d'Or) 1821, studerade först i Dijons konstskola teckning och arkitektur och reste derefter i södra Frankrike, Italien och Orienten 1845—48. Under denna resa fann han det område, inom hvilket han sedan arbetat, nämligen förbindelsen af marin och arkitektur, sedda under den sydliga himmelens glödande sol i alla prismats färger, och sina motiv fick han från Venezia, Bosporen och Hellesponten. Af den nämnda förbindelsen gjorde han en utsväfvande färgorgie. Öfver de arkitektoniska massorna lade han en skimrande slöja af lysande luft och begagnade marmor, drägter, fartyg, segel och flaggor till verksamma reflexer och till kontraster mot himmelens och hafvets blå. Hans venezianska vyer, såsom <i>Utsigt af Venezia</i> (i Luxembourg) m. fl., höllo ännu en viss måtta under början af 1850-talet, men längre fram blef han alldeles yr i hufvudet af brokiga färger: så i <i>En fest i Venezia</i> (1855) och i <i>Utsigt öfver Konstantinopel</i> (1869). För öfrigt nämnas <i>Bucentaurus, General Carmagnolas afrättning, Lido vid Venezia</i> och <i>Riva degli Schiavoni.</i> Efter sextiotalet har han icke vidare utställt några arbeten. 
<b>Ziemialkowski,</b> Florian von, friherre, österrikisk politiker, född i Galizien 1817, blef 1840 juris doktor och slog sig 1841 ned i Lemberg såsom docent. En varmt hängifven vän af den polska nationens frihet, inlät han sig i några politiska förbindelser, som medförde att han, efter att i 3 1/2 år hafva hållits i undersökningshäkte, dömdes till döden. Han blef dock benådad. 1848 representerade han sitt land i österrikiska riksdagen. Sedermera hade han en längre tid anställning hos en advokat i Lemberg, invaldes 1860 i galiziska landtdagen, men dömdes 1863 till tre års fängelse för förbindelser med insurgenterna i Polen. 1866–69 var han å nyo ledamot af riksdagen i Wien och en af Andra kammarens vicepresidenter samt ledare för den polska fraktionen. 1871 utnämndes han till stadspresident i Lemberg och 1873 till minister för de galiziska angelägenheterna, en plats, som han lemnade 1888. Z. blef 1875 geheimeråd och upphöjdes 1879 i friherrligt stånd. 
<b>Ziemssen</b> [tsīms-], Hugo Wilhelm von, tysk läkare, f. i Greifswald 1829, blef med. doktor 1853 och professor i patologi och terapi i Erlangen 1863 samt kallades 1874 till enahanda befattning i München. Z. har utgifvit en stor mängd större och mindre arbeten, bl. a. <i>Die elektricität in der medicin</i> (1857, många uppl.), samt redigerat de stora encyklopedierna »Handbuch der speciellen pathologie und therapie» (17 bd. 1875–84), »Handbuch der allgemeinen therapie» (4 bd, 1883–85) och, med Pettenkofer, »Handbuch der hygiene und der gewerbekrankheiten» (3 bd, 1880–84). Dessutom redigerade han »Greifswalder medicinische beiträge» 1863–65 och utgifver sedan 1865, med Zenker, »Deutsches archiv für klinische medizin». 
<b>Zierikzee</b> [sīrikse], stad i nederländska prov. Zeeland, på ön Schouwen, genom kanal förenad med Oosterschelde. Omkr. 7,200 innev. Det var fordom en betydande handels- och hansestad och är ännu förnämsta handelsplatsen på öarna Schouwen och Duiveland. 
1. <b>Ziervogel</b> [tsirfågel], Johan Martin, läkare, född i Stockholm d. 19 Mars 1657, tillhörde en tysk, till Sverige 1647 inflyttad familj, som under det närmaste årh. lemnade flere medlemmar till svenska apotekare- och läkarekårerna. Han studerade medicin i Upsala under Hoffvenius, reste sedan utrikes, blef 1679 med. doktor i Leiden på en afhandling <i>De scorbuto</i> samt återkom följ. år till Sverige och bosatte sig såsom praktiserande läkare i Stockholm. Han utnämndes 1693 till lifmedikus och adlades 1698 med namnet Rothlöben. År 1700 följde han Karl XII till Livland. Död i Reval d. 25 Febr. 1701. Bland hans skrifter märkes den första i Sverige offentliggjorda farmakopé, <i>Pharmacopoeia holmiensis galeno-chymica</i> (1681). R. T–dt. 
2. <b>Ziervogel</b> [tsirfågel], Evald, numismatiker och historisk läroboksförfattare, den föregåendes halfbrors sonson, född d. 23 Sept. 1728, blef filos. magister i Upsala 1749 och vice bibliotekarie derst. 1757, med uppdrag att förestå universitetets myntkabinett, samt förordnades 1752 af universitetskansleren grefve Ehrenpreus att hålla föreläsningar i numismatik och erhöll 1758 professors titel. Han förestod dessutom den af universitetet förvärfvade ehrenpreusska, myntsamlingen och var tillika akademiens boktryckare. Död i Upsala d. 13 Juni 1765. Z. populariserade myntkännedomen, men förde den icke framåt i vetenskapligt hänseende. Han skref i ämnet bl. a. <i>Utkast till offentliga föreläsningar öfver svenska myntkunskapen</i> (1753), <i>Trettio historiska afhandlingar om svenska mynt och medaljer</i> (1755) och <i>Föreläsningar öfver Ups. Acad. myntsamling</i> (1772). Inom ett annat område utgaf han <i>Anvisning till en synchronistisk universalhistoria i minnestaflor sammanfattad</i> (1754) och <i>Utförligt begrepp af then allmänna historien</i> (1757–60; behandl. Portugal och Spanien), för hvilket sistn. arbete Rikets ständer tillerkände honom den egendomliga belöningen af »ett öre k. m. för hvart matlag i riket». — Hans kusins son Per Z., f. 1772, deltog som fänrik i slaget vid Högland (1788), gick 1794 i holländsk tjenst, der han betedde sig manhaftigt, särskildt som chef på ett 50-kanonskepp i ett slag vid Algeriets kust 1816, och avancerade slutligen till vice-amiral. Död i Delft d., 1 Juli 1845. 
<b>Zieten</b> [tsīten], Hans Joachim von, preussisk general, född d. 14 Maj 1699, inträdde 1715 vid ett infanteriregemente. Han blef förbigången vid befordran på grund af sitt oansenliga yttre, till följd hvaraf han tog afsked såsom fänrik 
page_number=123, index= - Zick ... 
1724. Två år derefter vann han anställning såsom dragonlöjtnant, men råkade i tvist med sin ryttmästare och blef afskedad 1729. Året derpå fick han dock anställning vid »Berliner husarerna» och förde en sqvadron af detta regemente vid Rhen 1735. Under första schlesiska kriget gjorde Z. sig väl bemärkt och blef efter striden vid Rothschloss (d. 17 Maj 1741) chef för »Zieten-husarregementet», med hvilket han påföljande Febr. stod framför Wien. Under andra schlesiska kriget, då han utnämndes till generalmajor (1744), befästes hans rykte, och han utförde då d. 20 Maj 1745 sin berömda marsch (<i>Zietenritt</i>) genom hela den fientliga uppställningen i öfre Schlesien för att öfverbringa markgrefve Karl konungens order att förena sig med honom vid Frankenstein. Men under den derpå följande fredstiden utsattes han för många kränkningar från konungens sida. Sjuåriga kriget (1757–63) ådagalade dock mer än väl, att Z. var en af preussiska arméns dugligaste kavallerigeneraler, och i slagen vid Reichenberg, Prag, Kolin, Breslau, Leuthen, Domstadtl, Hochkirch, Liegnitz och Torgau utförde han stora bedrifter och blef under krigets lopp general af kavalleriet. Död d. 26 Jan. 1786. Z. var den populäraste af Fredrik II:s generaler och ett föremål för nationens entusiastiska beundran. Fredrik Vilhelm II lät 1794 resa hans (af Schadow modellerade) staty på »Zietenplatz» i Berlin. — Hans Ernst Karl von Z., general, f. 1770, kommenderade 1813–15 under Kleist, var 1815–17 befälhafvare för den preussiska ockupationskåren i Frankrike, blef 1817 grefve, fick 1835 afsked som generalfältmarskalk och dog 1848. C. O. N. 
<b>Zigenare</b> är det i Europa allmännaste namnet på ett från nordvestra Indien härstammande folk, som, splittradt i många små stammar, i Asien (ända upp till Sibirien), i norra Afrika och i Europa ständigt fört ett kringirrande lif. Härledningen af namnet (T. <i>zigeuner,</i> R. <i>tsigán,</i> Tsjech. <i>cikán,</i> Magyar. <i>czigány,</i> Rum. <i>tzigan,</i> Turk. <i>tjingané.</i> Grek. <i>tzinganos,</i> Ital. <i>zingano, zingaro,</i> Sp. <i>cingaro, cincalo,</i> Port. <i>cigano</i>) är oviss. Språkhistoriskt bäst är Miklosichs från det bysantinska <i>atthinganos,</i> Med. Grek. <i>atsingkanos</i> (Bulg. <i>acigan,</i> zigenare), som i början af medeltiden var namnet på en judisk-kristen sekt i Mindre Asien. De derifrån till sydöstra Europa invandrade zigenarna skulle genom förblandning erhållit detta namn. Andra rimliga härledningar äro de Goëjes från det Pers. <i>tjengg,</i> ett slags cittra, och Trumpps från <i>tjanggar,</i> en som mycket oren ansedd indisk stam, hvilken för ett zigenarelikt lif utmed Sindhs stränder, i Afganistan och i Persien. I olika land hafva dock zigenarna flere andra namn, dels lånade från deras förmenta hemland Egypten (Grek. <i>gyftos,</i> Eng. <i>gypsy,</i> Skot. <i>jip,</i> Span. <i>gitano,</i> Magyar. <i>farao népe,</i> »farao-folk»), dels uppkomna genom förblandning med andra folk (T. och D. <i>tater,</i> Sv. <i>tattare,</i> F. <i>tattari,</i> Fr. <i>bohémien</i>), dels ock härrörande från yrke, färg eller andra egenskaper: Skot. <i>tinkler, caird</i> (»kittelflickare»), D. <i>kjeltring</i> (»tiggare», »landstrykare», måhända egentl. »kittelflickare»), <i>natmandsfolk</i> (se d. o.), <i>spåmændsfolk,</i> N. <i>fant</i> (»tiggare»), Holl. <i>heiden</i> (»hedning»), Pers. <i>lûri</i> (Arab. <i>nûri,</i> »musikant»), <i>karači</i> (»svarting»), F. <i>mustalainen</i> (»svarting») m. fl. Sjelfva kalla zigenarna sig med flere namn, allmännast <i>rŏm</i> (»man», »husbonde», hvaraf <i>romni,</i> »qvinna», »hustru», <i>romni-tjai,</i> »qvinno-barn», zigenare, <i>romanó,</i> fem. <i>-ni,</i> »zigenerisk»), och dessutom i de särskilda landens språk ofta »rejsende», »travellers» o. dyl. — Till sitt yttre äro zigenarna af medelstorlek, med smärt och smidig, ofta bildskön kroppsbyggnad (fetma förekommer blott hos äldre qvinnor), små händer och fötter, långt, svart, oftare rakt än lockigt hår, hög panna, något sneda, svarta ögon, lätt bågformig näsa och mörk, grönbrun hy utan förmåga af rodnad. Vanligen äro männen vackrare än qvinnorna, hvilka, i den första ungdomen ofta bländande sköna, vissna tidigt, enligt regeln redan efter första barnsbörden. Till karakteren skildras zigenarna numera öfverallt som lättjefulla, lögnaktiga och hämdgiriga, än krypande, än oförskämdt pockande, allt egenskaper, som äro en naturlig följd dels af deras kringflackande lif, dels ännu mer af deras lott att nästan öfverallt vara föremål för afsky och förakt. I små flockar, bestående af några närbeslägtade familjer, under en höfdings ledning, draga de omkring med kärror och tält, men för öfrigt ytterst ringa husgeråd, och lägra sig vid utkanterna af städer och större byar, der de under några dagar, högst ett par veckor, söka medel till sitt uppehälle. Deras förnämsta näringsfång äro tiggeri, lagning af kökskärl, hofslagning och hästbyte, björndans, spådom (i hand) och försäljning af arcana samt, i östra Europa, dans och i synnerhet musik, för hvilken de ega stor naturlig begåfning (se Zigenaremusik). Snatteri bedrifves allmänt af qvinnor och barn, men större stölder och landsvägsrån äro mycket sällsynte; den gängse tron att de röfva barn saknar all grund. Mycket begifna äro de på spritdrycker och tobak; äfven qvinnor och barn röka. Utan egna religiösa föreställningar, låtsa de öfverallt tillhöra den herskande religionen. De gifta sig blott inom sitt eget folk och anses i allmänhet föra ett sedeslöst lif, men i några land, såsom Spanien, Krim och vissa trakter af Ungern, berömmas de för en fullt sedlig vandel. I sistnämnda land och till en del äfven i Rumanien, Turkiet och Grekland hafva de mer burgna slägterna blifvit bofasta och tillvunnit sig medborgerligt anseende. 
Senast omkr. år 1000 e. Kr. kunna zigenarna anses hafva utvandrat från sitt indiska hemland. Dels genom omnämnande i historiska källor, dels genom språkliga intyg (lånord m. m.) kan man någorlunda följa gången af deras vandringar. Persiska, armeniska och grekiska element i alla europeiska zigenare-dialekter visa vägen genom Asien och Grekland. Från detta land spridde de sig norrut i sydöstra Europa och Tyskland och från Tyskland dels österut till Polen och Ryssland, dels norrut till Danmark, Norge, Sverige och Finland, dels vesterut, till Frankrike, England och Skotland. Till södra Italien och Pyreneiska halfön hafva de kommit från 
page_number=124, index= - Zick ... 
grekiska, slaviska och rumanska trakter. I början af 14:de årh. omnämnas de för första gången på de grekiska öarna (Kreta, Korfu, o. a.) och i Valakiet. Under åren 1415–30 nämnas de i samtida handlingar för Moldau, Siebenbürgen, Ungern, Böhmen, mellersta och norra Tyskland, Italien, Provence och Paris. Omkr. midten af 15:de årh. uppträda de i Spanien, år 1501 i Polen och något senare i Ryssland. I Sverige omtalas de för år 1512 i Olaus Petris krönika och i England under Henrik VIII, som mot dem utfärdade ett strängt edikt (1531). Äfven i öfriga europeiska land blefvo de tidigt och hårdt förföljda. Men både detta och senare försök i motsatt riktning, nämligen att tvinga dem till ett ordnadt lif, såsom i Österrike under Maria Teresia och Josef II, hafva varit utan nämnvärd verkan. Vid sitt första uppträdande i hvarje land stodo zigenarna under en »konung» (<i>dakar</i>). I Tyskland funnos länge tre konungar och tre, efter olika nationalfärger och heliga träd skilda folk, ett i Altpreussen med svart-hvitt och furan, ett i Neupreussen med grönt-hvitt och björken samt ett i Hannover med svart-blått-guld och oxeln. Den siste tyske »konungen» hade under trettioåriga kriget sitt residens i Sellstädter-skogen nära Mühlhausen (an der Unstrut), och ännu i 18:de årh. fanns en zigenarekonung i England. Numera väljes en höfding för hvarje särskild stam. Den valde beklädes med en trekantig hatt med silfvertofs, tömmer ett litet krus med vin i ett tag och krossar sedan kruset. Äfven vid äktenskap utför höfdingen samma bragd, sedan han först gjutit några droppar vin öfver det framför honom knäböjande brudparet. Jämte höfdingen har stammen vanligen en s. k. <i>zimut,</i> en gammal qvinna, hvars råd alltid skall inhemtas vid hvarje vigtigt företag. Antalet samtliga zigenare kan ej ens tillnärmelsevis uppgifvas, då i Asien och Afrika intet försök till räkning gjorts. Man förmodar, att de utgöra ett par millioner inalles. För Europa uppskattas de till omkr. 3/4 mill., hvaraf på Balkanhalfön nära 300 tusen, i Rumanien (Moldau och Valakiet) 150 t., i Österrike-Ungern omkr. 110 t., i Spanien och Portugal 50 t., England och Skotland 18 t., dermot i Frankrike blott 700 (och endast bland baskerna). H. A. 
Zigenarna i Norden. Redan 1417 visade zigenarna sig i norra Tyskland utanför Hamburg, Lybeck och några andra Östersjöstäder. Den äldsta kända urkund angående zigenarna i det närbelägna Danmark är nästan ett årh. yngre. Det är ett af konung Jakob IV i Skotland till konung Hans i Danmark d. 3 Juli 1505 skrifvet rekommendationsbref för »grefve Antonius Gagio från Mindre Egypten», som med sitt »stackars kringirrande folk» önskade begifva sig till Danmark. Om »grefve Antonius» verkligen kom till Danmark är ej kändt, men säkert är, att zigenare ej långt derefter funnos i landet. 1511 finna vi en »junker Göran från Egypten» passera staden Slesvig, och 1512 hade de redan hunnit <i>Sverige.</i> Olaus Petri berättar derom i sin Svenska krönika: »Samma åar her Steen var höffuitzman worden, kom en part af thet folket som fara om kring ifrå thet ena landet til thet andra, them man kallar tatare, hijt i landet och til Stocholm, förra hadhe the aldrigh her warit». Uppgifterna om zigenarnas första uppträdande i Sverige äro i allmänhet ytterst torftiga, oftast intet annat än några ord i en räkenskap om hvad den eller den fogden af dem uppburit som skatt eller tagit från dem som byte. I Norden fingo de efter tyskt föredöme tidigt benämningen tattare (tatare, tartare, D. tater). Under årtiondena efter sitt första uppträdande här nämnas zigenare i flere skilda landsorter. 1525 ströko tattare omkring i Upland och Södermanland. 1555 finner man dem i Tuna län af Småland och 1559 i Öknebo härad af Södermanland, och förmodligen drogo medlemmar af samma band öfver till Åland, der de blefvo hårdt behandlade. 1572 finner man tattare i norra Vestergötland (Vadsbo), och 1573 uppträdde de i mellersta Upland. 1577 drog en skara genom Vestmanland och Upland; 1579 besökte de äfven Norrland, och s. å. omtalas en hord såsom nyss kommen till Småland. 1583 höllos fångna tattare till tvångsarbete på Kungsör. Följ. året omtalas de första gången med säkerhet på Finlands fasta land (de kallas der mustalainen, »de svarte», i vissa trakter af Österbotten lätti), dit de antagligen kommit från Sverige. Att de redan i 16:de årh. vunnit en jämförelsevis ej ringa utbredning i vårt land framgår deraf att både verldsliga och andliga myndigheter snart ansågo sig böra befria landet från det äfventyrliga och gudlösa följet, som lefde af rof och bedrägerier samt på grund af sina qvacksalverier och trolldomskonster ansågs stå i förbindelse med onda makter. Redan 1525 uppmanade konung Gustaf biskop Magnus Sommar i Strengnäs att tillse, det tattarna snart måtte komma ur landet, dock skulle de enligt ett några veckor äldre bref fritt få fora med sig allt hvad de innehaft vid sin hitkomst. Ett dylikt tillägg finner man ej antydt i några förteckningar öfver egendom, som längre fram i samma årh. blef zigenarna fråntagen. Äfven hertig Karl var angelägen att få dem ur sitt hertigdöme. Men ej endast deras egendom, utan äfven deras frihet var i fara. Johan III hotar 1576 och 1579, att om de ej skyndade sig bort, skulle de fängslas och skickas att arbeta i Sala grufva. Oftast förstodo väl de listige landstrykarna att slingra sig undan dylika befallningar; men att de någon gång blefvo fast, synes deraf att 1583 några zigenare tvingats att arbeta vid grundläggningen af en ny byggnad vid Kungsör och att 1592 en fångvaktare erhöll fyra mark i tärpenningar, då han »förde tattarna till gränsen». I verkligheten likgiltiga för religionen, hafva de alltid önskat få sina barn döpta och det ej minst för att i dopsedeln hafva ett bevis att barnen äro kristna och födda i landet. Kyrkans myndigheter, som ansågo ett dylikt dop vara ett missbruk af sakramentet, stötte dem dock till en början alldeles ifrån sig, hvilket helt kort är uttaladt i den sjette och sista af de artiklar, som Upsalas förste lutherske ärkebiskop, Laurentius Petri, med konungens tillåtelse utfärdade under 
page_number=125, index= - Zigenare ... 
riksdagen i Stockholm i Juni 1560: »Med tartare skall presten sig intet befatta, hvarken jorda deras lik eller kristna deras barn». Äfven under den följande tiden fortlefde samma grundsatser. Så bestämde ett prestmöte i Linköping 1594, att »all beröring med kringvandrande tattare skall vara förbjuden och ingen kyrklig handling komma dem till del; deras barn skola ej döpas, deras döda ej begrafvas, deras sjuka ej besökas, deras äktenskap ej af oss helgas». Brott mot dylika stadganden medförde ej ringa ansvar. En kyrkoherde i Dingtuna, som 1597 låtit tattare erhålla nattvarden, vardt utan förbarmande afsatt. 
Sveriges regering sökte genom en barbariskt sträng lagstiftning blifva tattarna qvitt. Ett kgl. plakat af d. 28 Juli 1637 stadgade, att »alla tattare och tatterskor med hela deras anhang, såväl qvinnor som män, skola innan d. 8 Nov. s. å. vara förpligtade att fly och vika utur vårt konungarike och alla dess underliggande provinser», och myndigheterna i orterna ålades att, om några efter sagda datum anträffades, »låta dem straxt gripa, hvad gods de medföra afhända och så många karlar der bland äro utan vidare rättegång upphänga och till lifvet straffa, men alla deras konor och barn skola de låta från härad till härad sin kos utur landet utdrifva». Äfvenså förbjödos alla undersåtar samt skeppare och sjömän strängeligen att hysa och herbergera några tattare efter ofvannämnda dag eller föra dem in i riket. Denna lag, en förkortad och något förändrad afskrift af Kristian IV:s i Danmark öppna bref af 1589, visade sig trots sin stränghet ej verksam nog mot folk sådana som zigenarna, ty redan efter fem år måste den förnyas genom »Ordning och stadga om tiggare och fattiga» af d. 28 Febr. 1642, hvilken i så fall är något mildare, att den stadgar, att väl hvarje kringstrykande tattare skall tillvaratagas och anmälas, men endast den, som »finnes öfvertygad med tjufveri eller annan otillbörlig akt och missgerning», skall straffas till lifvet, de öfriga köras ur det ena länet till det andra, tills de helt äro drifna ur riket. »Komma de sedan igen, skola de fasttagas och föras till nästa slott att der arbeta i jern vid vatten och bröd.» Äfven denna förordning visade sig kraftlös, ty om 20 år förnyades den nästan ordagrant genom plakatet d. 14 Maj 1662. Man började dock troligen inse omöjligheten af att blifva zigenarna qvitt, hvarför regeringen sökte på annat sätt afskaffa den förargelse, som det hedniska folket väckte. Kyrkan kunde icke i längden sluta sin famn för dem. Derför heter det i 1686 års Kyrkolag (Kap. 3, § 9): »Om de landstrykare, som hos oss tartare kallas, skulle, mot vårt förbud, uti vårt rike sig insmyga och här föda några barn, eller föra nyligen födda med sig, åt hvilka de begära döpelsen, då skall sådant tillåtas, och föräldrarna troligen förmanas att sätta sig här neder på en viss ort, låta sig undervisa i den kristliga läran och träda till Guds församlings gemenskap, eller i vidrigt fall lemna barnen qvar, hvilka våra embetsmän skola låta försörja». Man började ock dädanefter i lagstiftningen göra skilnad mellan zigenare, som nyligen inkommit och icke bosatt sig, och sådana, som någon tid varit i riket. Enligt resolution på allmogens i Sverige och Finland allmänna besvär d. 1 Aug. 1727 »blifver dem, som sig för thetta nedsatt uti en del små städer och draga borgerliga besvär, icke förbudit ät resa till marknaderna, allenast de icke fara gård från gård på landsbygden, då sådana intet böra hysas af allmogen utan vid 10 dlr s:mt vite angifvas». I öfrigt förnyas föregående förordningar, såsom det ock skedde i resol. på allmogens besvär d. 16 Mars 1739, i resol. på presterskapets besvär d. 23 Sept. 1741 och förordn. d. 1 Okt. 1741. Tydligare är ofvannämnda skilnad uttalad i förordn. d. 24 Mars 1748 ang. »hämmande af de så kallade tartarers och zigeuners . . . strykande omkring landet», der det bl. a. heter, att om K. M:ts befallningshafv. »pröfvar, att detta tartareparti, en eller flere, nyligen från utrikes orter hit i landet inkommit samt att de på något ställe icke satt sig neder att idka någon loflig näring, då må han straxt låta dem under säkert förvar föras till gränsen tillbaka på den ort der de i riket inkommit och således utur landet förjagas, sedan dem antydt är att om de derefter fördrista sig att åter på något ställe sig insmyga, skola de med spö eller ris afstraffas . . . samt åter utköras . . . Men hafva desse så kallade Tartarer någon tid sig här i riket uppehållit och uti någon af de mindre städer satt sig neder samt öfva någon loflig näring, då böra de såsom andra invånare der vistas . . . Dock är dem, som således satt sig neder, ej förbudit att resa till marknaderna, allenast att de ej fara gård ifrån gård på landsbygden». Den med Gustaf III:s tronbestigning inträdande humanare lagstiftningen synes icke endast hafva afsett zigenarnas förföljande och bestraffning, utan äfven beredt möjlighet till deras sedliga förbättring, ty i k. br. d. 17 Nov. 1772 uppmanas de att inom 6 månader välja fast bostad och egna sig åt ett bestämdt och hederligt yrke, hvarjämte de få tillåtelse att besöka de marknader, som freqventeras af ortens allmoge; befinnas de deremot ströfva omkring från ort till annan, skola de dömas till straffarbete, första gången till 1 år, andra gången till 2 år och tredje gången behandlas efter 1748 års förordning. I k. br. d. 10 Febr. 1773 förbjödos hustrurna och barnen till zigenare, som tagit krigstjenst, att ströfva omkring i länen, äfven om deras resp. män och fäder voro från krigstjensten lediga. Landshöfdingarna tillhöllos flero gånger att strängt iakttaga gifna förordningar, men här liksom i öfriga europeiska land visste de än slugt smyga sig undan sina »plågare» (<i>busne</i>), än taga hämd på dem. Man eger många berättelser om ohyggligheter och blodsdåd, som zigenare begått mot icke zigenare, och än i dag upprepas dessa äfven i vårt land, särskildt vid marknader och hästaffärer, der sinnena blifvit upphetsade af bränvin. Ett och annat mindre sällskap zigenare, sannolikt utifrån inkommet, ses väl ännu då och då draga fram på våra landsvägar och med polismyndigheternas tillstånd för några dagar slå sig ned utanför våra städer, men 
page_number=126, index= - Zigenare ... 
de inhemske zigenarna torde vara bofasta, om de än företaga årliga storvandringar. Och i den mån de verkligen bosätta sig, blifva de mottagliga för landets bildning och uppgå efter hand i massan af dess innebyggare. Blott så mycket af fädernegryet ligger ännu i dem, att de ej kunna låta bli att prångla med hästar, och att marknadsresor äro deras käraste nöjen. <i>Skojare</i> och <i>valackare</i> äro också namn, som allmogen med anledning deraf tillägger dem. Under det mer eller mindre kringstrykande lefnadssätt, som zigenarna föra, undgår sannolikt flertalet af dem all anteckning i såväl husförhörs- som mantalslängderna. Enligt utdrag ur de förra funnos 1880 i Sverige 132 zigenare (59 mankön och 73 qvinkön), deraf nära hälften (63 pers.) i Elfsborgs län (Ullasjö, Rölanda, Öxabäck och Sätila socknar), 16 pers. i Byarums socken, Kalmar län, och 17 pers. i Vankifva och Simrishamns socknar af Kristianstads län. Men man är icke berättigad antaga, att de personer, som af presterskapet hänföras under benämningen zigenare, äro så fåtaliga, som synes framgå af ofvanstående siffror. Följaktligen äro de till antalet tills vidare okända. Antalet zigenare af oblandadt blod torde dock ej kunna vara särdeles stort. 
I <i>Danmark</i> utfärdades den första utvisningsordern mot zigenarna d. 30 Okt. 1536 (Kristian III:s första köpenhamnska recess), och denna förnyades och efterföljdes genom flere »öppna bref», bl. a. d. 29 Sept. 1554 och d. 18 Nov. 1561, skrifvelsen d. 28 April 1574, der profossen befalldes hemta alla tattare på Själland och föra dem till Köpenhamn, der de skulle arbeta på galérvarfvet eller annanstädes, och brefvet d. 31 Maj 1589 (förnyadt för Norge d. 1 Aug.), som hotade zigenareanförarna med dödsstraff och de öfrige med utvisning, recesserna 1615 och 1643 samt Kristian V:s »Danske lov» (1683) och »Norske lov» (1687), hvilka likaledes hotade zigenarna med dödsstraff. Det sista allmänna lagbudet om zigenarna i Danmark är tiggareförordningen d. 24 Sept. 1708, som bl. a. stadgade, att tattare, som löpte omkring och bedrogo folk med lögn, tjufnad och trolldom, skulle gripas och utvisas samt hvad de förde med sig dem fråntagas; stannade de ändock qvar, skulle de insättas på rasphuset. Hvar och en, som hyste eller herbergerade dem, skulle bota för hvar natt 16 lod silfver, hvilka böter jämte zigenarnas tillhörigheter skänktes de fattige. Denna förordning, som utsträcktes att gälla äfven för Norge, förnyades bl. a. 1731 och genom flere enskilda skrifvelser till stiftsbefallningsmän, amtmän och polismyndigheter. I allmänhet höllo zigenarna till på Jylland, der i synnerhet de glest bebodda hedarna erbjödo lämplig mark, men äfven på Själland, der Frederiksborgs amt särskildt tyckes hafva funnit nåd för deras ögon, funnos sällskap af dem så sent som 1720- och 1730-talen. Lagstiftningen med hänsyn till dem är emellertid från den tiden tyst, antingen emedan den allmänna europeiska stämningen mot dem efter hand mildrades eller derför att man ansåg verkliga zigenare icke mer finnas i landet. Från det zigenarna först inkommo i landet dröjde det nämligen sannolikt ej länge, innan de slogo sig samman med annat löst folk. Redan Albert Krantz (d. 1517) försäkrar, att zigenarna, hvar de drogo fram, upptogo män och qvinnor, som dertill funnos villiga, i sitt samfund, och på 1650-talet nämnas såväl svarta som hvita »tatere», hvilka sistnämnda sannolikt varit vanartade individer af landets egen befolkning eller andra vagabonder, som antingen gjort gemensam sak med de egentlige zigenarna eller funnit uträkning vid att tillegna sig deras lefnadssätt och kanske deras namn. Med tiden blef det inhemska elementet i dessa kringströfvande hopar starkare; men först under senare hälften af 1700-talet kan man säga, att zigenarnas lif är utsläckt, ty de hafva då uppgifvit sitt språk, d. v. s. dess sjelfständiga grammatik. Det språk, »kjeltringspråket» l. »praevelikvantspråket» (det välklingande språket), som utgör det s. k. natmandsfolkets (se d. o.) hemliga idiom, är nämligen till sitt underlag tysk-danskt, med inblandade ord af romani, och likartadt med de tyska gauners rotwelsch l. kochemer-loschen (»de vises språk»). Se vidare Dyrlund, »Tatere og natmandsfolk i Danmark» (1872). — I <i>Norge,</i> hvars natur ger dem större spelrum, hafva zigenarna bättre hållit sig, men äfven der uppgå de småningom i de med det danska natmandsfolket likartade sällskap af sköiere, meltravere eller fanter. Ehuru dessa i århundraden strukit omkring i Norge och det, såsom Sundt säger, icke är många delar af statsstyrelsen, som kunnat glädja sig åt en så stor mångfald af lagar och förordningar, reskript och cirkulär, som oaflåtligen utgått öfver tattare, landstrykare, tiggare o. s. v., var det först på 1840-talet, som fantefolket väckte uppseende såsom en egen kast, som dess förhållanden och seder gjordes till föremål för speciel undersökning. Vid föregående folkräkningar hade fanterna icke blifvit medtagna bland landets öfriga befolkning; men före den allmänna folkräkningen 1845 utfärdades ett k. cirkulär, som ålade alla prester på landet att upptaga äfven fanterna i räkningen med angifvande af hvarje persons namn, ålder, familjeförhållanden, vistelseort och sysselsättning, korteligen allt, som kunde tjena att sprida ljus öfver dessa menniskors yttre och inre lif. Antalet befanns vara 1,145 pers. De följ. åren utfärdades cirkulär, som ålade polismyndigheterna att rikta sin uppmärksamhet på dem och särskildt, när bevis funnos, få dem straffade som lösdrifvare. 1848 framlades för stortinget förslag om ny lag för fanterna, och samtidigt fick teol. kand. Eilert Sundt ett resestipendium för att i olika delar af landet granska deras förhållanden. Frukten af sina undersökningar framlade han 1850 i sin i många afseenden förträffliga »Beretning om fante- eller landstrygerfolket i Norge» (2:dra uppl. 1852). 1854 beviljade stortinget 24,000 kr. till ett försök att skaffa fanterna en laglig näring och deras barn en ordentlig uppfostran. Samma belopp beviljades äfven 1857 för nästa budget-termin. 1859 utgaf Sundt en »Fortsat beretning om fantefolket», enligt hvilken ofvannämnda försök vidtagits med 250 pers., delvis med icke liten 
page_number=127, index= - Zigenare ... 
framgång. Senare har stortinget regelbundet förnyat anslaget. 1865 var fanternas antal 960 och anses sedan hafva ytterligare nedgått. I 1875 års folkräkningsresultat synas de icke. Sundt meddelar i sin ofvannämnda »beretning» en ordförteckning till det norsk-svenska tattarespråket och har bl. a. källor dervid begagnat en af den svenske dödsfången Djôs Per Andersson upptecknad ordlista: »Det svenska zigenarspråket såsom det under namn af rommani talas i svenska fängelserna». Wbg. 
Zigenarespråket (<i>romani cib,</i> »romska») delar sig i en stor mängd för hvarje land olika dialekter, hvilka alla, oaktadt stark uppblandning med de särskilda landens språk, omisskänneligt röja sitt gemensamma, från sanskrit härstammande och med de nyindiska språken, särskildt <i>dardu-</i>målen (se Jagistan), beslägtade ursprung. Af dessa dialekter, hvilka icke hafva något att skaffa med de särskilda landens »rotvälska», »judtyska», »slang», tjufspråk o. dyl., äro de asiatiska och afrikanska ytterst litet kända, men 13 europeiska (turk.-grekiska, ruman., ung., böhm., tyska, polska, ryska, finska, skandin., eng., ital., bask., spanska) ganska fullständigt genom ordsamlingar, grammatik, språkprof och vetenskapliga bearbetningar (företrädesvis af Miklosich). Flere af dessa munarter afvika betydligt från hvarandra. En ungersk zigenare kan blott med möda förstå en tysk och alldeles icke en engelsk eller spansk. Den sistnämnda dialekten har skilt sig mest från de öfriga, i det att böjningen blifvit till stor del rent spansk. För öfrigt ega zigenarna stor fallenhet för språk och tala öfverallt utom sitt eget äfven landets språk och ofta flere andra. Den enda literatur, som finnes, är sagor och sånger, till en del öfversatta från andra språk, samt öfversättningar af några kapitel ur evangelierna. Den ojämförligt vigtigaste, renaste och bäst kända dialekten är den turk.-grekiska, som derför ensamt afses i den följande beskrifningen. Vokalismen består blott af <i>a, e. i, o, u</i> (enligt regeln korta) och af inga diftonger. Konsonanterna äro: <i>k, g, ch, h; t, d; p, b, f</i> (eng.) <i>w; n, m; r, l; s, z</i> (blott i förbindelsen <i>zd</i>); palat. <i>č</i> (tj), <i>š</i> (sj), <i>ž</i> (franskt. <i>j,</i> blott i <i>dz</i>); aspir. <i>kh</i> (utt. ofta <i>kch</i>), <i>dh, ph</i> (<i>pch</i>); <i>j</i> saknas i äkta indiska ord, men alla konson. förekomma vid böjning och afledning mouillerade (se d. o.), uttryckt med <i>j.</i> Accenten ligger i äkta ord enligt regeln på ultima. Genus är tvåfaldigt, mask. och fem. Obestämd artikel är räkneordet <i>jek;</i> den bestämda är nomit. sing. mask. <i>o,</i> fem. <i>i</i> (af grek <i>ὁ, ἡ</i>), pl. mask. och fem. <i>o,</i> ack. öfverallt <i>e.</i> Subst. hafva i bägge numeri (dual saknas) tre kasus (nomin., ack., vok.), härstammande från den äldsta (prakrit-) perioden, samt fyra yngre med postpositioner: <i>-te, -de</i> (motsv. lok., dat. m. m.), <i>-ke,-ge</i> (dat., tempor. m. m.), <i>-far, -dar</i> (abl.) och <i>-sa, -dža</i> (instrum.). Många ord ega äfven en ursprunglig lok. på <i>-e,</i> och abl. på <i>-al.</i> Mask. ändas i nomin. sing. på <i>-o</i> (af sanskr. <i>-a</i>) eller (med bortfall af detta) på konson., t. ex. <i>rakló,</i> gosse, <i>manuš,</i> menniska; fem. på <i>-i</i> (af sanskr. <i>-ā</i>) eller (med bortfall) på konson., <i>rakli</i> flicka, <i>dzor,</i> skägg. Öfriga kasusändelser äro: mask. sing. vok. <i>rakl-é</i> (<i>manuš-é</i>), ack. <i>rakl-és,</i> pl. nomin. <i>rakl-é,</i> vok. <i>-d,</i> ack. <i>-en;</i> fem. sing. vok. <i>rakl-í</i> (<i>džor-i</i>), ack. <i>raklj-á,</i> pl. nomin. vok. <i>raklj-a,</i> ack. <i>raklj-én.</i> Postpos. läggas till ack., formerna <i>-de, -ge, -dar, -dža</i> till pl., t. ex. mask. lok. sing. <i>raklés-te,</i> pl. <i>raklén-de,</i> fem. instrum. <i>rakljá-sa,</i> pl. <i>rakljén-dza.</i> Den felande genit. uttryckes (liksom i flere andra, och ofta i slaviska, språk) genom ett relationsadj. med suff. <i>-koro,</i> t. ex. <i>čibja-koro</i> (af <i>čib,</i> språk), språklig, språk-, <i>raklén-gero,</i> barna-, barn-. Adj. ändas i sing. mask. nomin. på <i>-ó,</i> ack. <i>-e,</i> fem. nomin. ack <i>-i,</i> plur. öfverallt <i>-e.</i> Kompar. bildas med suff. <i>-der</i> (<i>baró,</i> stor, <i>baredér</i>) eller oftare med adv. <i>po,</i> mer, superl. med artikeln framför komp. Räkneorden äro: 1 <i>jek,</i> 2 <i>dui,</i> 3 <i>tri,</i> 4 <i>štar,</i> 5 <i>panč,</i> 6 <i>šov,</i> 7 <i>eftá,</i> 8 <i>ochtó,</i> 9 <i>enja,</i> 10 <i>des,</i> 11 <i>des-u-jek,</i> 20 <i>bis,</i> 30 <i>trianda,</i> 40 <i>du-vár-biš,</i> 50 <i>panč-vár-deš,</i> 60 <i>tri-vár-biš,</i> 100 <i>sel; jek-to,</i> 1:sta etc. — Pron. person, äro: <i>me,</i> jag, <i>man,</i> mig, <i>amen,</i> vi, oss; <i>tu,</i> du, <i>tut,</i> dig, <i>tumén,</i> I, er; <i>ov,</i> han, <i>les,</i> honom, <i>oi,</i> hon, <i>la,</i> henne, <i>ol,</i> de, <i>len,</i> dem, böjda med postpos. som subst., <i>láte,</i> åt henne, <i>léndža,</i> med dem. Possess. äro: <i>miró,</i> min, <i>tiró,</i> din, <i>maró,</i> vår, <i>tumaró,</i> er, <i>leskeró,</i> hans, <i>lakeró,</i> hennes, <i>lengeró,</i> deras, fem. <i>mirí</i> etc. Verbet har följande former: imperat. pres., imperf., preter. och plusqv. Stammen synes i imperat: <i>ker,</i> gör!, <i>ker-én</i> gören! <i>dza,</i> gå! pl. <i>dzan,</i> pass. <i>kérd-jov,</i> pl. <i>kérdjovén.</i> Personaländelserna äro för pres. akt.: sing. 1 <i>ker-áv</i> l. <i>ker-áva</i> (<i>dža-v, džáva</i>), 2 <i>ker-és</i> (<i>dž-és</i>), 3 <i>ker-él</i> (<i>džél</i>), pl. 1 <i>ker-as,</i> 2 <i>ker-én,</i> 3 <i>ker-én,</i> pass. <i>kerdjov-áv</i> (<i>a</i>), <i>kerdjov-és</i> etc. Preter. är ett particip med ändelser af roten <i>as,</i> vara: sing. 1 <i>kerdjóm,</i> 2 <i>kerdján,</i> 3 <i>kerdjás,</i> pl. <i>kerdjám, kerdján, kerdjé;</i> pass. sing. <i>kérdil-jóm, kérdil-ján</i> etc. Imperf. och plusqv. hänga <i>-as</i> (»var») efter pres. och preter.: imperf. <i>keráv-as, kerés-as</i> etc., plusqv. <i>kerdjóm-as, kerdján-as</i> etc. Fut. och infin. uttryckas med pres. jämte konjunkt. <i>te</i> (egentl. pres. konj.), <i>me te dav tut,</i> jag skall ge dig, <i>me si te chal,</i> jag är att (= måste) äta. Gerund. bildas med suff. <i>-indos: kerindós,</i> görande, part. pret. med <i>-to</i> (<i>-do</i>) <i>-lo</i> (akt. och pass.), <i>-no</i> (pass.) <i>res-tó, res-ló,</i> kommen, <i>ker-do,</i> gjord, <i>di-nó,</i> gifven (af <i>da</i>). Afledda verbalstammar äro kaus. (af verb och nomen) med suff. <i>-a</i> och <i>-jar: baš,</i> skrika, <i>basá,</i> låta skrika, <i>baró,</i> stor, <i>barjár,</i> göra stor, pass. och faktit. med <i>-ja</i> till pret. part. på <i>-do-lo-no,</i> t. ex. <i>dikl-jo,</i> synas, af <i>dik,</i> se. 
Literaturen öfver zigenare är förvånande rik; den omfattar öfver 1,000 särskilda arbeten. Bland de förnämsta må anföras Grellmann: »Die zigeuner, ein histor. versuch über die lebensart etc.» (1783; 2:dra uppl. 1787); Bataillard: »De l'apparition et de la dispersion des bohémiens en Europe» (1844, med 14 forts. under olika titlar, 1849–90); Fr. Liszt: »Des bohémiens et de leur musique en Hongrie» (1859; ny uppl. 1881); Borrow: »The zinkali ... the gypsies in Spain» (2 bd, 1841; 3:dje uppl. 1873); Pott: »Die zigeuner in Europa und Asien» (2 bd; inledning, grammatik, ordbok, 1845; med »Nachtrag» dertill af Ascoli, »Zigeunerisches», 1865), ett grundläggande verk (se vidare Pott i 
page_number=128, index= - Zigenare ... 
Techmers »Zeitschr. für allgeineine sprachwiss.», 1885); Böthlingk: »Über die sprache der zigeuner in Russland» (1853); Smart och Crofton: »The dialects of the english gypsies» (1863; 2:dra uppl. 1875); Mayo y Quindale: »El gitanismo, hist., costumbres e dial. de los gitanos» (1870); Paspati: »Études sur les tchinghianes ou bohémiens de l'empire ottoman» (1870; särdeles vigtigt); Miklosich: »Über die mundarten und die wanderungen der zigeuner Europa's» (12 afhandl. i Wien-akad. »Denkschriften»; 1872–81) och »Beiträge zur kenntniss der zigeunermundarten» (4 afh. i samma akad:s »Sitzungsberichte», 1874–78); Smith: »Tent life with english gipsies in Norway» (2:dra uppl. 1874; »högst intressant», enligt Pott); Leland: »The gypsies» (1882); Wlislocki: »Die sprache der transsilvan. zigeuner» (1883), »Vom wandernden zigeunervolke. Bilder aus dem leben der siebenbürger zigeuner» (1890) och »Aus dem inneren leben der zigeuner» (1892); József (ärkehertig): »Czigány nyelvtan. Románo czibákero sziklaribé» (»zigenar-språklära», 1888); Colocci: »Gli zingari» (1889); »Journ. of the Gypsy lore society», vol. I–III (1888–92). — För Sverige se A. G. Ahlqvists upps. om zigenarna på 1500-talet i »Ny illustrerad tidning», 1876; för Danmark och Norge se ofvan. Derjämte må nämnas A. T. Lysanders lifliga skildring af zigenarna i tidskr. »Nu» (1875), intagen äfven i hans »Smärre skrifter i urval» (1891). H. A. 
<b>Zigenaremetoden</b> kallas i allmänhet hvarje sätt att utan grundliga studier genom vissa konstgrepp hastigt uppnå en viss musikalisk färdighet. 
<b>Zigenaremusik</b> har af gammalt berömmelse för sin egendomlighet och sitt poetiska behag. I synnerhet i Österrike-Ungern äro zigenarna ryktbara för sin musikaliska skicklighet, och man nämner bland dem flere verkliga virtuoser på violin eller hackbräde (cymbal, af dem äfven kalladt <i>cobza</i>). »I fiolen och cymbalen ligger hufvudintresset af en zigenareorkester; andra instrument tjena blott till ledsagning, fördubbling af harmonien, markering af rytmen. Mestadels är det några trä- och mässingsinstrument, en violoncell, en kontrabas och så många sekundfioler som möjligt. Första fiolen genomlöper alla virtuosnyckens slingervägar. Cymbalistens rol är att rytmisera detta lopp, framhäfva taktens påskyndande eller återhåll, energi eller vekhet. Han handhafver de små trähammare, som ila öfver mässing- och stålsträngarna med jonglörartad snabbhet. Han delar med förste violinisten rättigheten att utveckla vissa passager, att efter godtfinnande utvidga vissa variationer, alltefter som han improviserar dem. Då och då inträffar det äfven, att en dugtig cellist eller klarinettist alternerar med dem.» (F. Liszt: »Des bohémiens et de leur musique en Hongrie», 1859; ny uppl. 1881). Äfven sång odlas af zigenarna, särskildt i Spanien och Ryssland. A. L. 
<b>Zigenare-ört.</b> Se Lycopus europaeus. 
<b>Zigzag.</b> Se Sicksack. 
<b>Zihl.</b> Se Thièle. 
<b>Ziláh</b> (T. <i>Zillenmarkt</i>), hufvudstad i ungerska komitatet Szilágy. Omkr. 7,000 innev. Vinodling. 
<b>Zi-l-hedja.</b> Se Di-l-hedsche. 
<b>Zi-l-Kade.</b> Se Di-l-Kade. 
<b>Zillen,</b> Johannes Vilhelm, dansk målare, född d. 4 Jan. 1824 i staden Slesvig, död d. 14 Mars 1870, kom till Köpenhamn i afsigt att blifva bildhuggare, men egnade sig i stället åt måleriet och reste till Düsseldorf för att utbilda sig till djurmålare. År 1856 återvände han som mogen konstnär till Köpenhamn och utställde under de följande åren en mängd djurtaflor, å hvilka än getter, än får, kor eller andra djur framställdes med mycken naturtrohet såväl ute på marken som i stallet. Liknande ämnen behandlade han äfven i en samling raderingar. Ph. W. 
<b>Ziller,</b> Tuiskon, tysk pedagog af Herbarts skola, f. 1817, stiftade 1861 såsom privatdocent vid Leipzigs universitet ett pedagogiskt seminarium samt kallades 1864 till e. o. professor i filosofi och pedagogik derstädes. Hans lärjungar och anhängare sammanslöto sig 1808 till en förening för vetenskaplig pedagogik. Z. dog i Leipzig 1882. Om hans mot den sociala undervisningens idé fientliga skolsystem se Samundervisning, sp. 456. Bland Z:s utgifna skrifter må nämnas <i>Die regierung der kinder</i> (1857), <i>Grundlegung zur lehre vom erziehenden unterricht</i> (1865), <i>Vorlesungen über allgemeine pädagogik</i> (1876) och <i>Allgemeine philosophische ethik</i> (1880). Han redigerade åtskilliga tidskrifter i uppfostringslära. 
<b>Zillerthal,</b> sidodal till Inndalen i Tyrolen, genomfluten af Zillerbach. Den egentliga Zillerdalen sträcker sig omkr. 28 km. från Inn till byn Mairhofen och har dit ovanlig bredd och stort djup samt ringa lutning. Vid Mairhofen delar sig hufvuddalen i fyra armar: Zillergrund, Stillup-, Zemm- och Tuxerthal, alla väsentligen olika hufvuddalen, så att ingen kan betraktas som fortsättning af den nedre dalen. Z. är med sina bidalar vida berömd och mycket besökt för sin landskapsskönhet, omgifven som den är af 3,000 m. höga berg, hvilkas toppar nå ytterligare 500 m. Dalen har omkr. 15,000 innev., hvilkas hufvudnäring är boskapsskötsel. Dock förmår dalen icke att föda en så talrik befolkning, utan många måste söka sitt bröd utomlands, bl. a. såsom sångare. Ett stort uppseende väckte en utvandring 1837 af omkr. 400 zillerthalare, som 1830 öfvergått till protestantismen och 1834 befalldes att antingen återgå till katolicismen eller utvandra. Väljande det senare alternativet, mottogos de af preussiske konungen, som anvisade dem boningsplats i Schlesien, der kolonien Zillerthal anlades vid byn Erdmannsdorf vid foten af Riesengebirge. 
<b>Zimbabue,</b> Zimbabye, ruinkomplex i östra Syd-Afrika i masjonalandet mellan Sambesi och Limpopo, under 20° 16 1/2' s. br. och 31° 10' ö. lgd. Ruinerna hafva sedan långt tillbaka varit kända af portugiserna och ansågos vara lemningar af drottningens af Saba palats, enär masjonalandet i långliga tider haft rykte om sig att vara ett guldland. Det är bekant, att portugiserna på 1500-talet från grufvorna i Manica hemtade ofantliga guldrikedomar, och 
page_number=129, index= - Zigenare ... 
grufvorna ansågos outtömliga. Emellertid blefvo genom masjonernas och matebelernas stora uppror de hvite fördrifna ur landet. Ända från den tiden hafva infödingarna afundsjukt bevarat hemligheten om sitt lands guldrikedom och förnekat européerna tillträde till detsamma. Under de två senaste årh. inhöljdes ruinerna i ett sagolikt dunkel, och man betviflade t. o. m., att de funnos till, då de åter upptäcktes af Karl Mauch d. 8 Sept. 1871. Sedermera hafva äfven andra resande besökt dem. Ruinerna ligga dels på, dels bredvid en 120 m. hög granitkägla, rundt omkring hvilken gå olika höga stenmurar. Bakom den inre muren finner man tydliga spår af ett fullständigt konglomerat af cirkelformiga byggnader, sannolikt boningshus. Derpå följer en tredje, högre mur, och innanför densamma, omkr. 300 steg från bergkäglans fot, höjer sig en cirkelrund, 10 m. hög byggnad, sannolikt ett tempel, med 2–3 m. tjocka murar, uppförda af sorgfälligt huggna, polerade granitstenar utan bindningsämne. På sidan om ingången och liksom till skydd för densamma står ett ungefär 10 m. högt koniskt, massivt torn af omkr. 5 m. diameter. På bergkäglan ligga rester af en mängd små cirkelformiga byggnader, nio öfver hvarandra murade terrasser och på sjelfva toppen väldiga granitblock, hvilka sannolikt utgjort ett fäste. Anläggningens ändamål och upphofsmän samt tiden för dess tillkomst äro omöjliga att uppgifva. Mauch och flere med honom anse, att Bibelns Ofir är att söka i dessa trakter. Theodore Bent, som nyligen besökt ruinerna, anser, att de äro rester af forntida fästningar och tempel, anlagda af invandrare från Arabien för att försvara de arbetare, som vid Z. uppträdde som guldgräfvare. Ty de runda tornen hafva mycket gemensamt med sådana, som för årtusenden sedan byggdes af semitiska folk i Arabien och Syrien, och nedanför ruinerna har man påträffat uråldriga smältugnar för guld, stora qvantiteter guldförande qvarts samt redskap för guldextraktion, polerfilar, krossningsapparater och gjutna stycken af saponit. 
<b>Zimmer,</b> Heinrich, tysk språkvetenskapsman, universitetslärare, f. 1851 i Castellaun (reg.-omr. Koblenz), studerade vid universiteten i Strassburg, Tübingen och Berlin, blef 1876 filos. doktor på afhandlingen <i>Ostgermanisch und westgermanisch</i> och 1878 privatdocent i sanskrit och indo-europeisk språkvetenskap vid Berlins universitet samt utnämndes 1881 till professor i nämnda ämnen vid Greifswalds universitet. För keltologiska studier har han vid tre särskilda tillfällen (1878, 1880, 1885) företagit resor i England och Irland. Z:s vetenskapliga verksam: het rör sig hufvudsakligen inom tre områden det germanistiska, det indiska och det keltiska. Inom det germanistiska området faller, utom det ofvannämnda arbetet, <i>Die nominalsuffixe <b>a</b> und <b>ā</b> in den germanischen sprachen</i> (1876), inom det indiska Altindisches leben (1879) samt några smärre uppsatser (i »Zeitschrift für vergl. sprachforschung», bd 24, och i »Beiträge zur kunde der indogerm. sprachen, bd 2, 3). Vigtigast, ja banbrytande äro hans forskningar på det keltologiska området. De äro såväl af rent språkvetenskaplig som i synnerhet af literär- och kulturhistorisk art. I detta senare afseendet har Z. i en följd af arbeten ur den forn- och medeliriska literaturen framdragit en hel mängd otvetydiga bevis för irernas beröring med nordborna ända från 500–600-talen e. Kr. De vigtigaste afhandlingarna äro offentliggjorda i tidskrifter: <i>Keltische studien</i> (1–15, i »Zeitschr. f. vgl. sprachf.», bd 24–33, samt några andra smärre uppsatser i samma tidskrift), <i>Keltische beiträge</i> (i »Zeitschrift f. deutsches altertum», bd 32–37), <i>Über die bedeutung des irischen elements für die mittelalterliche cultur</i> (i »Preussische jahrbücher», bd 59), <i>Über die frühesten beziehungen der iren mit den nordgermanen</i> (i »Sitzungsberichte der Berliner Akad. der wissensch.» 1891), <i>Bretonische elemente in der Arthursage des Gottfried von Monmouth</i> och <i>Beiträge zur namenforschung in den altfranzösischen Arthur-epen</i> (i »Zeitschrift f. französische sprache u. litteratur», bd 12, 13) samt några utförliga, ytterst vigtiga recensioner i »Göttingische gelehrte anzeigen» fr. o. m. 1887. Separat har han utgifvit <i>Glossae hibernicae</i> (1881), <i>Keltische studien</i> (I, 1881; II, 1884), <i>Nennius Vindicatus</i> (1893), ett större literärhistoriskt arbete öfver den s. k. »Historia britonum». Af de tre mest betydande keltologerna i våra dagar (de två andra äro tysken Windisch och engelsmannen W. Stokes) intager Z. otvifvelaktigt det främsta rummet genom originalitet, metodisk skärpa och vigtiga forskningsresultat. K. F. J. 
<b>Zimmer,</b> Wilhelm, tysk målare, f. 1853 i Apolda, kom efter ett års lärotid hos en litograf till Weimar, der han förenade arbetet i verkstaden med studier i teckningsskolan. Målaren grefve Kalckreuth upptäckte der hans egendomliga talang och tog in honom i konstskolan, der Z. raskt utvecklade sig. Han målar scener ur bylifvet och skildrar i synnerhet ungdomen »med sanning och humor»: <i>Den misslyckade slädfärden</i> och <i>Den lustiga slädfärden, I sommaren, Söndagsnöje på landsbygden</i> (1876), <i>Potatesplockning i Thüringen, Affärden</i> (1880) m. fl. 
<b>Zimmermann,</b> Johann Georg von, schweizisk läkare och popularfilosof, f. 1728 i Brugg, kantonen Aargau, studerade 1747–51 medicin i Göttingen och var der lärjunge till den berömde Haller, hvars lära om irritabiliteten han försvarade i sin doktorsafhandling. Z. blef 1752 stadsläkare i sin födelsestad, 1768 lifmedikus i Hannover och 1785 lifmedikus hos Katarina II af Ryssland, hvarest han adlades, samt skötte Fredrik II af Preussen under dennes sista sjukdom. Han råkade i en obehaglig fejd med illuminaterna, ådrog sig genom några skrifter öfver Fredrik den store flere angrepp och dog i hypokondri 1795. Vida kända blefvo Z:s meditativa arbeten <i>Über die einsamkeit</i> (1756; omarbet. i 4 bd, 1784—85, flere uppl.), innehållande en serie uppsatser med skarpa iakttagelser öfver menniskor och samhällsförhållanden, och <i>Vom nationalstolz</i> (1758; ny uppl. 1789), skrifvet med smak, insigt och frisinne. Ett mönster af klar 
page_number=130, index= - Zimmermann ... 
framställning och grundlig iakttagelse är hans medicinska verk <i>Von der erfahrung in der arzneikunst</i> (4 bd, 1763–64; flere uppl.). Hans <i>Fragmente über Friedrich den grossen</i> (3 bd, 1790) vittnade om en uppdrifven fåfänga hos författaren. 
<b>Zimmermann,</b> Eberhard August Wilhelm von, tysk geograf och naturhistoriker, f. 1743 i Hannover, blef 1766 professor i fysik vid Carolinum i Braunschweig, gjorde flere vetenskapliga resor till England, Italien, Frankrike, Ryssland och Sverige, upphöjdes af kejsar Leopold II i adligt stånd, fick 1801 titeln »geheime etatsråd» och dog 1815. Hans förnämsta arbete är <i>Geographisches taschenbuch oder Taschenbuch der reisen</i> (12 årg., 1802–13), af hvilken den äfven i Sverige mycket lästa boken <i>Die erde und ihre bewohner nach den neuesten entdeckungen</i> (5 bd, 1810–13; »Jorden och dess innevånare», del 1–11, 1813–22; delvis ny uppl. 1832–39) är ett utdrag. 
<b>Zimmermann.</b> 1. Ernst Z., tysk teolog och publicist, f. 1786 i Darmstadt, d. 1832 såsom hofpredikant derst., var en kraftig och anderik predikant (<i>Predigten</i> i 8 bd, 1815–31) och uppsatte 1822 den första kyrkotidning på tyska, den rationalistiskt färgade »Allgeineine kirchenzeitung», samt 1824 »Allgemeine schulzeitung» m. m. — 2. Karl Z., tysk teolog, den föregåendes broder, f. 1803 i Darmstadt, d. 1877 såsom f. d. öfverkonsistorialråd derst., var i väsentlig mån upphofsman till Gustaf Adolfsstiftelsens evangeliska förening, som verkat så välsignelserikt för sammanslutning och understödjande af protestantiska församlingar i olika land (se Gustaf-Adolfsstiftelsen). Han utgaf bl. a. stiftelsens »Bote» (tidskrift) sedan 1843 och de af hans broder (se ofvan) grundlagda tidningarna samt författade flere skrifter öfver Gustaf-Adolfsstiftelsen, förutom predikosamlingar m. m. 
<b>Zimmermann,</b> tyska konstnärer. 1. Clemens Z., målare, f. i Düsseldorf 1788, d. i München 1869, studerade konsten först i Düsseldorf, sedan i München, der han 1814 fick pris för <i>Noaks offer.</i> Kort derefter blef han professor vid konstskolan i Augsburg. Han reste 1816 första gången till Italien och studerade Rafael, hvarefter han, hemkommen, målade en <i>Madonna med barnet och den lille Johannes.</i> Derpå utförde han en del af arbetena för glyptoteket i München under Cornelius samt målade i slotts-trädgårdens arkader <i>Otto von Wittelsbach erhåller Bajern som län 1180.</i> Kort derefter prydde han residensets matsal med bilder ur Anakreons sånger och utförde, efter Cornelius' skisser, i pinakotekets loggier först i kartonger och sedan al fresco en cykel, framställande Konstens historia. För öfrigt målade han äfyen taflor i olja, dels med heliga, dels med profana ämnen, såsom <i>S. Katarinas förmälning, S. Cecilia</i> och <i>Cimabue, som finner den lille Giotto</i> (i pinakoteket) samt äfven åtskilliga porträtt. — 2. Karl Z., målare, f. i Berlin 1793, d. 1820, utbildade sig under Schadow och gick 1814 med som frivillig till Frankrike, hvarunder han mest tecknade krigsscener. Han älskade för öfrigt ryttarebilder och medeltidsarkitektur, men hade också under en resa i Österrike och norra Italien lärt sig förstå folklifvet och verkligheten, som han återgaf själfullt och energiskt. Af särskild betydelse äro hans sepia- och pennteckningar till Göthes »Faust», utförda för furst Radziwill. — 3. Albert Z., målare, f. i Zittau 1809, studerade i Dresden och i München, hvarifrån han kallades af Österrikiska regeringen till professor vid akademien i Milano, men flyttades 1860 till Wiens akademi. Hans taflor äro i det hela att räkna till det ideala eller stiliserade landskapet och prisas för sin storartade uppfattning, särskildt af berglandsnatur, samt för mäktig ljusverkan. Ofta äro de försedda med staffage af mytologiska figurer, utförda af Bonaventura Genelli. Såsom exempel må anföras bl. a. ett stort <i>Berglandskap</i> och ett <i>Klipplandskap,</i> med strid mellan centaurer och leoparder (bägge i Münchens nya pinakotek), <i>Comosjön</i> och <i>Golgata</i> (bägge i Gallerie Schack i München). Han bosatte sig till sist i Salzburg och dog i München 1888. Ur hans skola hafva många dugtiga landskapsmålare utgått, bland hvilka särskildt må nämnas hans tre bröder, Maximilian Z. (f. 1811, d. 1878), August Robert Z. (f. 1818, d. 1864) och Richard Z. (f. 1820, d. 1875). — 4. Reinhard Sebastian Z., målare, f. 1815 i Hagenau vid Bodensjön, fick 1840, sedan han först i några år varit handelsbokhållare i Freiburg, börja studera vid akademien i München. 1844–45 vistades han i Paris, besökte Belgien och England och slog sig sedan ned i München, der han väckte uppseende såsom genremålare. Död derst. 1893. Till hans förnämsta verk räknas <i>Landtfolk på besök i slottet</i> (1853), <i>Tiggaremusikanter</i> (1854), <i>Ett kärleksbref</i> (i Karlsruhes galleri), <i>Sädesmarknaden i München</i> (1861, ansedd som hans bästa arbete, i Kölns museum), <i>En furstes väntrum, Inqvartering af franska soldater i ett slott, Vaccination, Festmiddag, Segerbudskap</i> (1875) och <i>Musikpröfning</i> (1880). — 5. Ernst Karl Georg Z., målare, den föregåendes son, f. i München 1852, undervisades af sin fader och senare af W. Diez samt gjorde studieresor till Venezia, Paris och Wien. Han har målat bl. a. en mängd genretaflor, mestadels ur fiskarelifvet vid Bodensjön, vidare <i>En ung prinsessas promenad</i> samt <i>Kristus lärer i templet</i> (uppfattad i mycket modern anda). — 6. Friedrich Wilhelm Z., kopparstickare, f. 1826, utbildade sig först i Leipzig under Sichling, studerade 1847–53 i Dresden, besökte derpå Paris och var 1854 lärjunge af Thäter i München. Död derst. 1887. Hans stick äro mycket värderade, såsom <i>Ecce homo</i> (efter Guido Reni, i Dresdens museum. 1849), Batonis <i>Botfärdiga Magdalena,</i> i samma museum, <i>De sörjande judarna</i> (efter Eberle, 1857), <i>Brunhilds mottagande i Worms</i> (efter Schnorr, i Münchens Königsbau, 1862), <i>Karl V hos Fugger i Augsburg</i> (efter Karl Becker, 1874) m. fl. 
<b>Zimmermann,</b> Balthasar Friedrich Wilhelm, tysk skald och historieskrifvare, f. 1807 i Stuttgart, blef 1840 diakon i Dettingen och 1847 professor i historia och tyska literaturen 
page_number=131, index= - Zimmermann ... 
vid polytekniska skolan i Stuttgart, men afsattes af regeringen, sedan han såsom medlem af tyska nationalförsamlingen 1848–49 uppträdt som en af de mer beslutsamme venstermännen. 1854 inträdde Z. åter i det andliga ståndet. Död såsom kyrkoherde i Owen 1878. — Z. vardt en af schwabiska skaldekretsens män genom sina <i>Gedichte</i> (1831; 3:dje uppl. 1854), som utmärkas af friskhet och manligt allvar. Inom det populärhistoriska skriftställeriet utvecklade han en oaflåtlig flit, bland hvars alster här må nämnas <i>Geschichte Würtembergs</i> (2 bd, 1835–37), <i>Die befreiungskämpfe der deutschen gegen Napoleon</i> (1836; 3:dje uppl. 1859), <i>Prins Eugen von Savoyen und seine zeit</i> (1837), <i>Geschichte des grossen bauernkriegs</i> (3 bd, 1840–44; 3:dje uppl. 1890–91), som är Z:s mest betydande verk, och <i>Die geschichte der englischen revolution</i> (2:dra uppl. 1854). Inom literaturhistorien falla hans <i>Geschichte der poetischen und prosaischen deutschen nationalliteratur</i> (1846; 2:dra uppl. 1856) och <i>Geschichte der poesie aller völker</i> (2:dra uppl. 1856). 
<b>Zimmermann,</b> Johann von, tysk industriidkare, född i Ungern 1820, har inlagt stor förtjenst om tillverkningen af goda verktygsmaskiner i Tyskland. Han öppnade 1844 i Chemnitz (Sachsen) en mekanisk verkstad för finare maskindelar, lade sedan 1854 an på verktygsmaskiner (särskildt för träbearbetning) och lyckades framställa sådana, som kunde täfla med de engelska. Hans verkstad, som 1871 sysselsatte ett tusental arbetare, ombildades då till ett aktiebolag, hvars direktör han blef. För sina förtjenster om främjandet af industriel yrkesbildning i Ungern upphöjdes han af österrikiska kejsaren i ärftligt adelsstånd. 
<b>Zimmermann,</b> Robert Arthur Theodor, österrikisk filosof och estetiker, son till den förtjenstfulle pedagogen August Z. i Prag, föddes derst. d. 2 Nov. 1824, studerade der filosofi, men for snart till Wien, hvarest han studerade matematik och naturvetenskap. 1847 blef han assistent vid observatoriet i Wien, men slog sig å nyo på filosofiska studier och utnämndes 1850 till e. o. professor i filosofi i Olmütz. 1852 blef han ord. professor i Prag och 1861 i Wien samt 1869 medlem af Akademie der wissenschaften, i hvars skrifter han offentliggjorde flere af sina uppsatser. Såsom filosof slöt han sig till Herbart. Bland hans skrifter må nämnas <i>Leibnizens' Monadologie</i> (1847), <i>Leibniz und Herbart</i> (1849), <i>Philosophische propedeutik für obergymnasien</i> (1849, flere uppl.), <i>Das rechtsprincip bei Leibniz und Lessing</i> (1855), <i>Ueber das tragische und die tragödie</i> (1856), <i>Äesthetik</i> (I–II, 1858–65), <i>Ueber Kants widerlegung des idealismus an Berkeley</i> (1870), <i>Anthroposophie im umriss</i> (1872), <i>Ueber Trendelenburgs einwürfe gegen Herbarts praktische ideen</i> (s. å.), <i>Kant und die positive philosophie</i> (1874), <i>Schellings philosophie der kunst</i> (1875), <i>Studien und kritiken zur philosophie und aesthetik</i> (2 bd, 1877), <i>Kant und der spiritismus</i> (1879), <i>Henry More und die vier dimensionen des raumes</i> (Wienakademiens »Sitzungsberichte», 1881), <i>Ueber Humes empirische begründung der moral</i> (1883), <i>Ueber Humes stellung zu Berkeley und Kant</i> (s. å.), <i>Jakob Bernoulli als logiker</i> (1885), <i>Kant und Comte in ihrem verhältniss zur metaphysik</i> samt <i>Leibniz bei Spinoza</i> (1890). 
Sin förnämsta betydelse har Z. såsom den egentlige representanten för den s. k. formestetiken. Liksom han i sin filosofi var motståndare till Hegel och den från denne utgående idealistiska riktningen, sökte häri i sin estetik vederlägga den på denna filosofi grundade uppfattningen af det sköna såsom en uppenbarelse af ett substantielt innehåll. Gent emot ett dylikt uppfattningssätt, som i estetikens historia vanligen benämnes substantialism och af Z. betecknas med termen »materialism», sökte han, med Herbart till utgångspunkt, visa, att det sköna ligger i formen, i förhållandet mellan det sköna föremålets delar. Den förra delen af hans »Äesthetik» (»Geschichte der aesthetik») har en kritisk uppgift: den skall visa, att de i historien framträdande estetiska åsigterna antingen satt eller bort sätta det skönas väsende i formen. Han indelar nämligen samtliga de historiska åsigterna i materialistiska och formalistiska och söker uppvisa de senares företräden framför de förras. Den senare delen af samma arbete (»Allgemeine aesthetik als formwissenschaft») utgör den positiva delen af hans skönhetslära och skall angifva hvilka det skönas former äro, angifva hvilka de förhållanden äro, som behaga intresselöst och allmängiltigt. — Såsom förtjenster hos Z:s estetik kan man framhålla dels den rent estetiskt historiska forskning, hvarom »Geschichte der aesthetik» bär vittne, dels hans kritiska framhållande af det otillfredsställande i att, såsom »materialisterna» göra, fatta det sköna såsom en uppenbarelseform af det sanna, vidare ock hans sträfvan att en gång för alla fixera det i estetikens historia ständigt återkommande begreppet form. Detta begrepp har han definierat såsom liktydigt med begreppet relation, hvilket han åter fattar såsom det blotta sammanvarat mellan motsatta led. På ett sådant sammanvara (»zusammen») mellan det sköna föremålets (»bildens») enskilda delar beror enligt Z. skönhetsintrycket, ja skönheten är just detta sammanvara, m. a. o. det sköna är form. De enskilda delarna åter, som stå i relation till hvarandra, d. v. s. sjelfva relations- eller formleden, äro för skönheten likgiltiga. De enskilda marmorpartiklarna i en skön marmorbild äro ej sköna, utan blott relationen, förhållandet mellan dem. Och så förhåller det sig ock inom alla skönhetens områden; i musiken t. ex. äro ej de enskilda ljudvibrationerna sköna, utan det är förhållandet mellan dessa, som gifver den musikaliska skönheten. — Svårigheten vid denna åsigt torde i korthet kunna uttryckas sålunda: Om, såsom Z:s afsigt är, den formalistiska principen strängt fasthålles, så att det sköna alltjämt fattas såsom den blotta relationen mellan för skönheten sjelf likgiltiga relationsleder, så blir det, såsom vi skola visa, omöjligt att åt detsamma vindicera någon som hälst karakteristisk egenskap. I sin »Geschichte der aesthetik» grundar Z. formalismens företräde framför »materialismen» väsentligen på det, såsom det 
page_number=132, index= - Zimmermann ... 
synes, antagliga skäl, att hvarje skönt föremål visar sig för oss såsom skönt endast derigenom att dess delar stå till hvarandra i viss relation. Men hvarje bestämning, hvarje egenskap kan på samma sätt som det sköna föras tillbaka till en relation, till ett sammanvara mellan två eller flere förutsatta relationsled. Intet nytt föremål, ingen ny egenskap kan framträda i vår verld, utan att det sker derigenom att föremål (verkliga föremål, föreställningar, tankar o. s. v.), som förut finnas, ställas i relation till hvarandra; t. ex. hvarje ord förutsätter bokstäfver eller bokstafsljud, af hvilka det bildats genom deras relation till hvarandra; ett nytt träd kan icke uppväxa utan förutsättning af att förut finnes ett frö samt jord, luft och vatten och att dessa senare ställas i viss relation till det förra; en färg kan icke framträda utan förutsättning af ett visst slag af etervibrationer och ett seende öga och af att dessa ställas i relation till hvarandra, liksom etervibrationerna sjelfva förutsätta eterpartiklar, som stå i relation till hvarandra. Men om således intet i vår verld kan blifva verkligt annat än genom en relation, så följer ej deraf, att det verkligblifna ej skulle vara något annat eller mer än det blotta sammanvarat mellan de förut gifna relationsleden. Det är tydligtvis något mer än endast plustecknet mellan dessa. All utveckling vore derförutan omöjliggjord. Deremot är af det sagda klart, att det sköna genom denna egenskap att framträda endast derigenom att förut gifna led sättas i relation till hvarandra ej skiljer sig från andra föremål eller egenskaper. Någon annan egenskap åter än den nyssnämnda kan det sköna på denna ståndpunkt aldrig vinna. Relationen är nämligen den första form, hvarunder all i tiden framträdande verklighet är till, är ock den första form, hvarunder något af tanken fattas. Man kan visserligen säga, att i relationen ligger allt, som sedermera derur utvecklas, men det finnes der endast till möjligheten; m. a. o. relationen är blott en potentialitetsform. Vill man åter fatta den ej såsom en potentialitetsform, utan som en aktualitetsform, d. v. s. vill man ej fästa sig vid det, som i relationen ligger outveckladt, utan blott vid hvad deri finnes aktuelt (fullt verkligt), så är detta ingenting annat än det blotta sammanvarat mellan relationsleden. Om man således vid det sköna icke vill nöja sig med att säga, att det framträder derigenom att det sköna föremålets delar stå i vissa förhållanden till hvarandra, utan fasthåller, att skönheten består endast i ett förhållande (ett blott sammanvara) mellan dessa delar, i förhållande till hvilket delarna sjelfva äro likgiltiga, så blir det sköna intet eller på sin höjd ett »plustecken», ett det allra abstraktaste begrepp om enhet. Således kan man tydligen icke ens fatta det sköna såsom någon viss bestämd form eller såsom ett helt af dylika former eller relationer, än mindre kan man med Z. tillägga detsamma vissa på dessa grundade egenskaper, såsom storhet, enhetlighet, karakter, korrekthet, sken af lif och andlighet o. s. v. E. P:ni. 
<b>Zimmermann,</b> W. F. A., psevdonym för den tyske skriftställaren i populär naturvetenskap Wilhelm F. Vollmer. 
<b>Zimony</b> [ṡi'månj]. Se Semlin. 
<b>Zincgref,</b> Julius Wilhelm, tysk skriftställare, f. 1591 i Heidelberg, var generalauditör derst. vid stadens intagande 1623 och miste då sina egodelar, hvarefter han förde ett kringirrande lif. Död 1635. Z:s förträffligt utarbetade samling af ordstäf, tänkespråk och historiska anekdoter, <i>Der teutschen scharpfsinnige kluge sprüch'</i> (3 bd, 1626–31, flere uppl.; utg. i urval 1835) är af stort kulturhistoriskt värde. Han diktade visor i folkton, om än i formen anslutande sig till Opitz. Ett urval af dem finnes i Wilh. Müllers »Bibliothek deutscher dichter des 17. jahrhunderts» (bd 7, 1825). 
<b>Zingarelli,</b> Nicolà Antonio, italiensk kompositör, f. 1752, d. 1837, elev af Fenaroli och abbé Speranza, bragte 1781 i Neapel sin opera <i>Montezuma</i> till uppförande, men lyckades först slå riktigt igenom med <i>Alsinda,</i> i Milano 1785. I Paris mottogs hans <i>Antigone</i> mycket kallt 1790. Efter att hafva blifvit domkapellmästare i Milano 1792 och i Loreto 1794 utnämndes han 1804 till kapellmästare vid Peterskyrkan i Rom. Då 1811 Napoleon lät utropa sin son till konung af Rom och fordrade uppförandet af ett Te deum af denna anledning, vägrade Z. att anföra, hvarför han häktades och sändes till Paris, men benådades af Napoleon, som var förtjust i hans musik, och erhöll en riklig summa för en mässa. Derpå blef han 1813 direktör för den k. musikskolan i Neapel samt 1816 kapellmästare vid katedralen derstädes. Hans 31 operor äro nu totalt förgätna, men voro på sin tid mycket omtyckta, i synnerhet <i>Romeo e Giulietta</i> genom Crescentinis föredrag af arian »Ombra adorata». Han skref äfven en ofantlig mängd kyrkliga verk af alla slag, hvilkas qvalitet icke motsvarade qvantiteten. A. L. 
<b>Zingaresca,</b> Ital., zigenaremelodi. 
<b>Zingaro,</b> lo, binamn på Antonio Solario, en mytisk personlighet, som neapolitanerna bruka uppställa såsom fader för en egen målareskola, hvilken i verkligheten icke existerat. Jämte en romanesk lefnadshistoria: att han varit son till en kringvandrande smed (deraf tillnamnet <i>lo zingaro,</i> »zigenaren») o. s. v., tillägger den alldeles okritiska neapolitanska konsthistorien honom åtskilliga verk af det mest olikartade ursprung, under det att i verkligheten intet enda bestyrkt arbete af honom finnes. Mesta beaktande förtjenar bland de Z. tillskrifna verken cykeln af 20 fresker i S. Severinos klostergård i Neapel, som troligen härstammar från slutet af 1400-talet och förutsätter bekantskap med den tidens florentinska och umbriska måleri, ja som t. o. m. ganska sannolikt är af umbrisk-florentinskt ursprung. Sådan var Jakob Burckhardts åsigt redan 1860, och denna har biträdts af Woermann 1880 och upprepats af Bode 1884. Härmed beriktigas art. Solario. C. R. N. 
<b>Zingerle.</b> 1. Pius Z., österrikisk orientalist, f. 1801 i Meran, var 1828–62 gymnasielärare derst. och 1862–66 professor i arabiska och syriska vid påfliga universitetet 
page_number=133, index= - Zimmermann ... 
Sapienza i Rom. Död 1881 såsom underprior vid benediktinklostret Marienberg i Tyrolen. Z. var från 1871 ledamot af vetenskapsakademien i Wien. Han utarbetade bl. a. »Chrestomathia syriaca» (1871) och ett ansedt <i>Lexicon syriacum</i> (1873) samt förtjenstfulla öfversättningar. — 2. Ignaz Vincenz Z., österrikisk kulturhistoriker och skald, den föregåendes brorson, f. 1825 i Meran, blef 1859 professor i tyska språket och literaturen vid universitetet i Innsbruck. Död 1892. Z. vann ett godt namn som skald med <i>Frühlingszeitlosen</i> (1848), <i>Von den Alpen</i> (1850) o. a. diktverk. Han har utvidgat kännedomen om sitt hemland genom en följd arbeten, bland hvilka må nämnas <i>Sagen aus Tirol</i> (1850; 2:dra uppl. 1891), <i>Sitten, bräuche und meinungen des tiroler volks</i> (1857; ny uppl. 1871) och <i>Die tirolischen weisthümer</i> (bd 1–4, 1875–91). Såsom germanist gjorde Z. sig bemärkt genom <i>Die allitteration bei mittelhochdeutschen dichtern</i> (1864), <i>Die deutschen sprichwörter im mittelalter</i> (s. å.) m. fl. arbeten. 
<b>Zingg,</b> Adrian, schweizisk kopparstickare, f. i S:t Gallen 1734, d. i Dresden 1816, studerade sin konst hos Holzbach i Zürich, derefter hos Aberli i Bern och sist hos Wille i Paris, hos hvilken han arbetade i 7 år. Han utförde mest landskap och sjöstycken, hvarmed han grundlade sitt rykte, och kallades till följd deraf till Dresden 1766 såsom professor i kopparstickarekonst. Han utbildade flere lärjungar och graverade en mängd blad, af hvilka det förnämsta är ett klipplandskap med badande herdinnor (efter Dietrich). Dessutom finnas af honom teckningar med penna, tusch och sepia, som vunno samtidens bifall. 
<b>Zingiber.</b> Se Ingefära. 
<b>Zingiberaceae.</b> Se Scitamineae. 
<b>Zink</b> (<i>zincum,</i> T. <i>zink</i>), <i>kem.,</i> ett i naturen tämligen allmänt förekommande metalliskt grundämne, som först i det 13:de årh. synes hafva blifvit framstäldt af Albert von Bollstaedt. Paracelsus lärde i 16:de årh. känna zinken såsom en särskild metall. Legeringar af zink med andra metaller voro redan i forntiden bekanta och bereddes genom sammansmältning af metaller med galmeia och kol. Zink förekommer icke i gediget tillstånd, utan alltid i förening med syre eller svafvel. De vigtigaste malmerna äro zinkkarbonat (galmeia), som icke finnes i Sverige, zinksulfuret (zinkblende) och röd zinkmalm (zinkit), hvilken sistnämnda malm förekommer i New Jersey i Nord-Amerikas Förenta stater. För framställandet af zink beredes först zinkoxid genom glödgning af galmeia eller rostning af zinkblende, hvarefter den med kol blandade oxiden glödgas i destillations- eller sublimationskärl. I den mån zinkoxiden reduceras, antager metallen gasform och erhålles, om ångorna inledas i förlag, der de förtätas. Den i förlagen samlade metallen sammansmältes sedermera i deglar. Zinkmetallen utmärkes af en egendomlig blåhvit färg och grofbladig, kristallinisk struktur. Dess egentliga vigt är 7,0–7,2. Vid vanlig temperatur är zink tämligen skör, men kan vid 100° till 150° smidas och valsas. Den smälter vid 412° och kokar vid 1,040°. Vid rödglödgningshetta tänder metallen sig i luft och brinner med blåaktig låga under utbredande af en tjock, hvit rök af zinkoxid. I fuktig luft överdrages metallen med en tunn hinna af basiskt zinkkarbonat, hvilken skyddar metallen för vidare inverkan. Af denna anledning kan man skydda jern för rostning genom att öfverdraga det med zink (s. k. »galvaniseradt jern»; se Förzinkning). Ren zink angripes långsamt af syror, men oren zink löses lätt i saltsyra och svafvelsyra med vätgasutveckling, i salpetersyra med utveckling af qväfoxidul eller qväfoxid alltefter utspädningen. Äfven i kaustika alkalier löses zink med vätgasutveckling. Zink hör till de tvåatomiga metallerna och är närmast slägt med magnesium. Dess atomvigt, som tecknas Zn, är 65. — Med syre ger metallen zinkoxid, Zn O, ett hvitt pulver, som vid upphettning antager gul färg, hvilken åter försvinner vid afsvalning. Oxiden nyttjas under namnet <i>zinkhvitt</i> till hvit målarefärg, som har framför blyhvitt företrädet att icke gulna eller svartna i svafvelvätehaltig luft och att vara föga giftig. Zinkhvitt beredes i stort genom förbränning af zinkångor, och på detta sätt framställd zinkoxid har sedan äldre tider kallats <i>zinkblommor</i> (<i>flores zinci</i>) och <i>lana philosophica</i> (se Oxidum zincicum). Zinkoxider gifva med syror salter, hvilka i allmänhet äro färglösa, kristallisera väl, hafva sammandragande, vidrig smak och äro lindrigt giftiga. Af salterna äro <i>zinksulfat</i> och <i>zinkktorid</i> vigtigast. Det förra, som kallas »hvit vitriol» eller <i>zinkvitriol</i> (<i>goslarit</i>), liknar bittersalt och har sammansättningen Zn SO4 + 7 H2 O. Det beredes i stort genom rostning af zinkblende vid lufttillträde, hvarefter den rostade malmen utlakas och lösningen afdunstas till kristallisering. Zinkvitriol nyttjas till tygtryck och till beredning af målarefärger. Zinkklorid, Zn Cl2, erhålles, när man löser zink i klorvätesyra, afdunstar lösningen till torrhet och destillerar återstoden. Den är en hvit, deliqvescent och lättlöslig massa, hvars koncentrerade lösning är starkt frätande, nära nog som svafvelsyra. Den nyttjas till beredning af pergament-papper, till konservering af virke och såsom antiseptiskt medel. — Zinkmetall nyttjas till plåt, till öfverdrag på jern (se ofvan), till arkitektoniska prydnader och till metall-legeringar. Den största fyndorten för zinkmalm i Sverige är Ammebergs grufvor. Se Vieille-Montagne. P. T. C. 
<b>Zink,</b> zinka (T. <i>zinke, zinken,</i> Ital. <i>cornetto,</i> Lat. <i>lituus</i>), ett föråldradt blåsinstrument af trä med fingerhål och trumpetartadt munstycke (ej att förblanda med vår tids kornett, som är ett mässingsinstrument). Man skilde mellan <i>cornetto diritto</i> (rak z.), med påsatt munstycke och klar klang, <i>c. muto</i> (stilla z.), med vidskrufvadt munstycke och mild klang, samt <i>c. curvo</i> (krökt z.), med kärf klang, alla med omfånget g–c3, hvartill kommo den en qvint högre <i>cornettino</i> (liten z.) och den en qvint lägre <i>cornetto torto</i> (stor z.), den senare vriden som en orm och upphofvet till den ännu i midten af 1800-talet brukliga serpenten. Zink spelade under 16:de–17:de årh. en stor rol såsom diskant åt 
page_number=134, index= - Zimmermann ... 
basunerna och bibehöll sig i stadspiparnas skrå ännu långt in i 18:de årh. I partitur alltifrån Gabrieli ända till Seb. Bach finner man »cornetti» föreskrifna, ja t. o. m. ännu hos Gluck. Svårigheten i instrumentets behandling i förening med dess gälla ton, synes hafva orsakat dess försvinnande. A. L. 
<b>Zinkblende.</b> Se Blende och Zink. 
<b>Zinkblommor.</b> Se Oxidum zincicurn och Zink. 
<b>Zinkeisen,</b> Johann Wilhelm, tysk historieskrifvare, född i Altenburg 1803, filos. doktor 1826, 1840–51 redaktör af »Preussische staatszeitung» (efter 1848 kallad »Preussischer staatsanzeiger»), död i Berlin 1863, är bekant företrädesvis genom sin för den Heeren-Ukertska samlingen skrifna <i>Geschichte des Osmanischen reichs in Europa</i> (1 bd, 1840–63). 
<b>Zinketsning.</b> Se Zinkografi. 
<b>Zinkgref.</b> Se Zincgref. 
<b>Zinkgrått,</b> <i>kem.,</i> fint pulver af zink, som erhålles, när zinkångor hastigt afkylas. Det är ett grått, tungt pulver, som nyttjas till grå anstrykningsfärg och till reduktionsmedel. P. T. C. 
<b>Zinkhvitt.</b> Se Oxidum zincicum och Zink. 
<b>Zinkit.</b> Se Rothzinkerz och Zink. 
<b>Zinkjernstapel,</b> <i>fys.,</i> är en galvanisk stapel (se d. o.) sammansatt som Groves, men med jern i st. f. platina. Den koncentrerade salpetersyrans specif. vigt bör vara 1,4. A. Bi–n. 
<b>Zinkklorid.</b> Se Zink. 
<b>Zinklegeringar,</b> blandningar af zink med andra metaller, hafva stor användning. Till dem höra mässing, nysilfver och vissa slag af brons. P. T. C. 
<b>Zinkning.</b> Se Förzinkning. 
<b>Zinkografi</b> (af <i>zink</i> och Grek. <i>grafein,</i> skrifva, teckna), en gemensam benämning för flere olika metoder att med begagnande af zink som tryckplatta åstadkomma aftryck för illustrativt eller konstnärligt ändamål. 1. Teckningens linier etsas ned i zinkplåten, såsom vid vanlig aqvafortegravyr i koppar, och aftrycken likna vanliga raderingar, ehuru linierna gerna blifva något gröfre. Sättet är gammalt; det förekommer åtminstone under 1700-talet och användes i våra dagar ej sällan, i Sverige t. ex. ofta af A. T. Gellerstedt i dennes landskapsetsningar. – 2. Teckningen utföres med litografiskt bläck på zinkytan, och aftryck tages af den släta plåten såsom af en litografisk sten. — 3. Eller ock utföres teckningen med något lämpligt, af syror ej angripligt ämne, hvarefter mellanliggande partier etsas bort, och de tecknade linierna qvarstå upphöjda. Zinkografien eller zinkotypien (af Grek. <i>typos,</i> aftryck), som den egentligen i detta sistnämnda fall här borde heta, blir då ett surrogat för träsnittet. Ingen af de olika metoderna synes dock hafva någon större eller allmännare betydelse, särskildt efter uppkomsten af de fotokemiska tryckmetoderna. Upk. 
<b>Zinkotypi.</b> Se Zinkografi. 
<b>Zinkoxid.</b> Se Oxidum zincicum, Tutia och Zink. 
<b>Zinkoxidsalva,</b> <i>unguentum oxidi zincici, farmak., med.,</i> benämnes en i den svenska militär-farmakopén upptagen salva, beredd af vanlig zinkoxid <i>(oxid. zinc. venale</i>), 1 del, och glycerinsalva, 9 delar. Denna salva får icke hållas i förråd färdigberedd, utan måste beredas för tillfället. Den verkar sammandragande och torkande samt nyttjas å hudlösheter, liggsår, ytliga sårnader, ymnigt vätskande utslag och å ögonlock, som genom en kronisk körtelinflammation äro förtjockade, o. s. v. O. T. S. 
<b>Zinkspat.</b> Se Galmeia. 
<b>Zinkspinell.</b> Se Gahnit. 
<b>Zinksulfat.</b> Se Zink. 
<b>Zinkvitriol.</b> Se Zink. 
<b>Zinn,</b> Johann Gottfried, tysk anatom f. 1727, blef med. doktor i Göttingen 1749 och kallades 1753 till e. o. med. professor derstädes. Död 1759. Hans arbete <i>Descriptio anatomica oculi humani iconibus illustrata</i> (1755) tillhör anatomiens klassiska arbeten. Han sysselsätter sig der mycket omsorgsfullt med ögonhålans och ögats kärl och nerver, beskrifver den starkare linskrökningen hos barn och lemnar den första någorlunda riktiga framställningen af ögonglobens och ciliarkroppens form. Efter honom har <i>zonula Zinnii</i> fått sitt namn, ehuru han icke är dess upptäckare, utan endast lemnat en från de tidigare afvikande beskrifning öfver densamma. Dessutom utgaf Z. flere andra skrifter af anatomiskt och botaniskt innehåll. R. T–dt. 
<b>Zinna,</b> stad i preussiska reg.-omr. Potsdam (Brandenburg), 5 km. n. ö. om Jüterbogk. Orten, som räknar omkr. 1,700 innev., hvilka idka plysch- och ylleväfveri, anlades som väfvarekoloni af Fredrik d. store i närheten af det rika klostret Z. Detta anlades 1170, sekulariserades 1547 och kom 1680 till Brandenburg. 
<b>Zinnia</b> L., <i>bot., hortikult.,</i> ett till nat. fam. <i>Synantherae</i> Rich. och kl. <i>Synyenesia</i> L. hörande örtslägte med fjälligt kronfäste och frukten försedd med 2 uppräta borst. Holken är äggrundt cylindrisk af tegellagda fjäll. Småblommorna äro qvarsittande. Af flere hithörande arter, hvilka i trädgårdarna odlas för de vackra blommornas skull, är <i>Z. elegans</i> Jacq. från Mejico den prydligaste genom sina ofta stora, lysande blommor i många färgskiftningar, såsom skarlakans-, karmosin-, koppar- och purpurrödt, violett, brandgult, gult till hvitt. Dessa många varieteter lära hafva uppkommit i Ostindien genom odling. De vexla äfven i storlek och förgrening samt bilda, väl odlade, verkligen praktfulla grupper, då de sammanställas med hänsyn till färgerna. O. T. S. 
<b>Zinnober.</b> Se Cinober. 
<b>Zinnowitz,</b> by på ön Usedom, omkr. 8 km. från Wolgast, är en mycket besökt hafsbadort (öfver 2,000 badgäster). 
<b>Zinzarer.</b> Se Tsintsarer. 
<b>Zinzendorf,</b> österrikisk greflig ätt. 1. Franz Ludwig von Z. und Pottendorf, grefve, militär, diplomat, född 1661, deltog i krigen emot fransmän och turkar i slutet af 1600-talet och utnämndes 1703 till öfverste. Åren 1702–07 var han anställd såsom e. o. envoyé hos konung Karl XII och afgick 1708 till Breslau med fullmakt att bringa till verkställighet den emellan Sverige och kejsaren afslutade 
page_number=135, index= - Zion ... 
konventionen ang. de evangeliske i Schlesien. Z., som 1706 blifvit generalvaktmästare och verkligt krigshofråd, utnämndes 1711 till geheimeråd samt var 1717–41 kommendant på Spielberg och befälhafvande general i Mähren, under tiden avancerande till generalfältmarskalklöjtnant (1724) och verkligt geheimeråd (1736). Död 1742. — 2. Nikolaus Ludwig, grefve von Z. und Pottendorf, den föregåendes sysslings son, grundläggaren af herrnhutarnas samfund, föddes i Dresden d. 26 Maj 1700. Då fadern kort derefter afled, öfvertog den fromma, pietistiskt sinnade mormodern (en fru von Gersdorf) den rikt utrustade gossens uppfostran. Redan i sin tidiga barndom fann denne sin högsta fröjd i ett innerligt umgänge med Frälsaren, och redan då erhöll hans karakter sin bestämda riktning. Vid 10 års ålder inträdde han som lärjunge i A. H. Franckes pedagogium i Halle. År 1716 begaf han sig enligt sin förmyndares önskan till det ortodoxa universitetet i Wittenberg för att studera juridik, men fann i denna sysselsättning föga behag. Efter en utländsk resa, under hvilken han trädde i beröring med framstående kristliga personligheter ur flere bekännelser, ingick han 1721 i kursachsisk tjenst. Följande år grundlades på hans egendom Berthelsdorf i öfre Lausitz af »böhmiska och mähriska bröder» en koloni, som sedermera förstärktes genom »väckta» ur flere andra religionssamfund. Denna blandade skara lyckades Z. 1727 ombilda till herrnhutarnas brödraskap (se Herrnhutare), som enligt hans idé skulle i sig upptaga alla på Kristus troende själar, hvilken kyrka de än för öfrigt tillhörde. Samma år lemnade han sin anställning i Kursachsens tjenst, undergick sedermera prestexamen och lät 1737 viga sig till biskop. Emellertid hade hans verksamhet skaflat honom många fiender. Landsförvist ur Kursachsen 1736, begaf han sig först till Wetterau, sedan till Ronneburg, grundade de blomstrande församlingarna i Marienborn och Herrnhaag samt företog vidsträckta resor i Europa och Amerika. Sedan hans förvisning 1747 blifvit upphäfd, återvände han till Sachsen och fortfor att med den största hängifvenhet arbeta för sitt samfunds bästa till sin död. Han afled i Herrnhut d. 9 Maj 1760. Med alla sina extravaganser var Z. en både snillrik och ädel personlighet, brinnande af kärlek till Frälsaren och alla medåterlösta (han sökte derför äfven upplifva det sjunkna intresset för hednamissionen). Han författade mer än 100 skrifter och en mängd sånger, af hvilka några ega poetisk skönhet, men de fleste äro värdelösa rimmerier. Många bland dem finnas tolkade på svenska i Brödraförsamlingens sångbok (»Samling af . . . andliga sånger»; 1795). Z:s lefnad har skildrats bl. a. af A. G. Spangenberg: »Leben des grafen v. Z.» (8 bd, 1772–75). Jfr H. Plitt: »Zingendorfs theologie» (3 bd, 1869–74). 2. Fr. W. 
<b>Zion</b> (Sion), ett berg i Palestina. Se Jerusalem, sp. 1181. — Ordet nyttjas bildligt (t. ex. i uttrycket »en Zions väktare») i betydelsen »den rättrogna kristna församlingen», »den gamla kristna tron». 
<b>Zioniter.</b> Se Eller. 
<b>Ziphiinae</b> (Ziphiini), näbbhvalar, <i>zool.,</i> en underfamilj, tillhörande familjen kaskeloter (se d. o.) och ordningen hvaldjur, inom däggdjurens klass. Fullvuxna djur hafva vanligen endast en eller två väl utbildade tänder framtill i hvarje underkäkshalfva, medan särskildt hos unga djur och foster flere små och förkrympta tänder ligga dolda i såväl öfver- som underkäkens tandkött. Tårbenet sammanväxer ej med angränsande ben. Nosen är långt utdragen. Bröstfenorna äro små, ovala. Under strupen finnas längsgående djupa fåror. Hithörande djur synas lifnära sig uteslutande af hufvudfotingar och lefva antingen ensamma eller i små flockar. Af de fyra slägten, som bilda denna underfamilj, må nämnas näbbhvalslägtet (<i>Hyperoodon,</i> se d. o.), <i>Ziphius</i> och <i>Mesoplodon.</i> — <i>Ziphius</i> utmärker sig derigenom att mellankäksbenen äro framom och på sidorna af näsborrarna utbredda och urhålkade samt der försedda med uppstående yttre sidokanter. Det högra af dessa ben är betydligt större än det venstra. Näsbenen bilda ett hvalf öfver näsborrarna och äro genom ett mellanrum skilda från mellankäksbenen. Tänderna, en på hvardera sidan, hafva sitt läge nära underkäkens spets. De tre främsta halskotorna äro sammanväxta, de öfriga fria. En art, <i>Z. Gervaisii,</i> hvars skelett uppnår en längd af 6 m., har några gånger anträffats vid Bohus läns kuster. — Slägtet <i>Mesoplodon</i> skiljer sig från det föregående derigenom att mellankäksbenen framom näsborrarna äro endast föga urhålkade samt att näsbenen icke bilda något hvalf öfver näsborrarna och äro insänkta mellan de bakre delarna af mellankäksbenen. Underkäkens tänder äro ofta större och sitta mer eller mindre långt aflägsnade från käkspetsen. Stundom kunna dessa tänder uppnå en betydlig längd och med sina inåtböjda spetsar växa utöfver öfverkäken, hvarigenom underkäkens rörelser betydligt begränsas. Dessutom har man äfven hos gamla individer i såväl öfver- som underkäken bakom den stora tanden funnit en hel rad af små spetsiga tänder, hvilka ej sitta fästa i tandhålor, utan ligga lösa i tandköttet. De till detta slägte hörande arterna hafva en vidsträckt utbredning, i det de förekomma både i den norra och i den södra 
  
hemisferen. En art, <i>M. bidens</i> (se fig.) har flere gånger anträffats vid Skandinaviens kuster samt dessutom vid England, Irland, Frankrike och Holland. Skelettet är omkr. 4 1/2 m. långt. L–e. 
<b>Ziphius.</b> Se föreg. art. 
<b>Zips,</b> komitat i Ungern. Se Szepes. 
<b>Zircläre,</b> Thomasin von, italiensk-tysk medeltidsskald, lefde i förra hälften af 1200-talet och tillhörde slägten Circlaria i Friuli. Förutom en skrift på italienska öfver hofseder författade han omkr. 1215 på klen tyska den 
page_number=136, index= - Zion ... 
sedelärande dikten <i>Der welsche gast.</i> Z. var en lärd och välmenande, kälkborgerligt förståndig man. Han ifrar mot den romantiska hofepiken och uppskattar endast det pedagogiska värdet hos diktkonsten. Ehuru ofta frimodig gent emot adeln och kyrkan, är han ej fri från bigotteri. Det något breda framställningssättet lifvas af inflätade fabler och småhistorier. Hans dikt utgafs 1852 af H. Rückert. 
<b>Zireköpinge.</b> Se Sireköpinge. 
<b>Zirkel,</b> Ferdinand, tysk geolog och petrograf, f. i Bonn 1838, blef 1863 professor vid universitetet i Lemberg, 1868 i Kiel och 1872 Naumanns efterträdare såsom professor i mineralogi och geognosi i Leipzig. Efter att 1860 hafva genomrest Island lemnade han en särskildt ur petrografisk synpunkt utmärkt framställning af denna ös geologiska byggnad, och han har sedermera egnat sig hufvudsakligen åt petrografiens studium. Under 1860-talet gjorde han geologiska resor i Pyrenéerna, Skotland och Italien samt 1874 i Nord-Amerika. Z. är den förste, som i Tyskland tillämpade den af Sorby 1850 använda metoden att genom preparering och mikroskopisk undersökning (se Tunnprof) studera mineralen och bergarterna, hvilken metod ledde till högst vigtiga upptäckter och snart omfattades med lifligt intresse. Bland hans arbeten må nämnas <i>Reise nach Island im sommer 1860</i> (1862), <i>Lehrbuch der petrographie</i> (2 bd, 1866; 2:dra uppl. 1893), <i>Die basaltgesteine</i> (1810), <i>Die mikroskopische beschaffenheit der mineralien und gesteine</i> (1873; af en påbörjad fullständig omarbetning af detta verk, beräknad att omfatta 3 bd, utkom bd I 1893 under titeln <i>Lehrbuch der petrographie</i>) och <i>Microscopical petroqraphy</i> (Washington 1876, i »U. S. Geol. explor. of the 40 parallel»). B. L–n. 
<b>Zirknitz</b> (Cirknitz, Czirknitz), köping i hertigdömet Krain, Österrike, belägen emellan höga berg vid en sjö, som uppkallats efter köpingen (se följ. art.). Omkr. 1,500 innev. 
<b>Zirknitzsjön</b> (Cirknitz- l. Czirknitz-), en efter köpingen Zirknitz uppkallad sjö i hertigdömet Krain, 7 km. s. ö. om Adelsberg, hör till de märkligaste företeelserna på Karstplatån. Redan Strabon kände densamma. Genom senare skriftställares underbara berättelser, att man alltefter årstiderna plägade fiska, plöja, så, skörda och jaga i densamma, indrogos de enkla naturföreteelserna i denna trakt inom de otroliga sagornas område. Sjön ligger i en dalkittel utan utgång, har vid högt vattenstånd en yta af 170 qvkm., en oregelbunden form och ett medeldjup af 8 m. samt omsluter 4 öar, af hvilka den största bär byn Ottok. Liksom hela Krainplatån består af håliga och sönderklyftade kalkmassor, så äfven sjöns botten och omgifning, hvarför många naturliga afloppskanaler finnas, som vid torka bortföra, men efter regn tillföra vatten, men städse underhålla underjordiska förbindelser med omgifvande trakter, i hvilka sjöns vatten åter visar sig i periodiska vattendrag. Mörka ställen i vattenspegeln förråda tillvaron af sådana trattar, som befolkningen väl känner och ger olika namn. Omkr. 40 sådana ställen finnas, genom hvilka vattnet försvinner för att åter uppträda i Laibachdalen såsom Bistrizza och Baraunizza. Vid för stort vattentillflöde kunna hålorna ej upptaga allt; då stiger sjön öfver sina bräddar, ända till 7 m. öfver vanliga vattenståndet, öfversvämmande byar och fält. Denna stigning rättar sig efter nederbörden, så att regelbundna epoker för sjöns stigande och fallande icke finnas. Från Jan. 1834 till Febr. 1835 var sjön alldeles uttorkad. Vid vattnets tillbakaträdande begagnas en ringa del af sjöbotten till sädesodling, men vida större nytta lemna de till ängsmark använda delarna. 
<b>Zirkon,</b> <i>miner.,</i> ett mineral, som består af kiselsyrad zirkonjord (se Zirkonium), ofta med någon liten blandning af jernoxid. Zirkonen är för blåsröret osmältbar, men sönderdelas, ehuru med svårighet, af varm svafvelsyra. Den kristalliserar tetragonalt, vanligen i på alla sidor väl utbildade kristaller, har en hårdhet = 7,5 och en egentlig vigt = 4,05–4,75 samt förekommer såsom en underordnad och tillfällig beståndsdel i de kristalliniska skiffrarna, kloritskiffer, gneis och syenit, men äfven i kalksten och lösa jordlager. Framstående fyndorter äro bl. a. vissa trakter i Norge (i zirkonsyenit) och Miask i Ryssland. Zirkon träffas äfven i basalt och ingår tämligen allmänt i finkorniga, euritlika bergarter, ehuru der endast i små, mikroskopiska kristaller. Sekundärt förekommer zirkon i sandlager i kristaller tillsammans med korund och spinell på Ceylon och med andra mineral i Riesengebirge, guldregionerna i Ural, Expailly i Auvergne samt på många andra ställen inom Europa, Amerika och Australien. Genom upptagande af vatten och förlust af kiselsyra undergår zirkon en sönderdelning, hvarvid föreningar uppstå, som blifvit kallade <i>auerbachit, malakon</i> och <i>cyrtolit,</i> men hvilka ej äro annat än delvis sönderdelad zirkon. De orangegula och röda varieteterna äro högt värderade ädla stenar. På grund af zirkonens hårdhet, eldfasthet, tyngd och färg uppmärksammades densamma redan af de gamle, men hänfördes än till rubin, än till topas, tills analysen visade, att den innehöll en egendomlig, förr ej känd jordart. Ant. Sj. 
<b>Zirkonium,</b> <i>kem.,</i> ett metalliskt, af Klaproth 1789 upptäckt grundämne, hvilket ingår såsom beståndsdel i flere sällsynta mineral, t. ex. zirkon (se d. o.), eukolit, kataplejit m. fl., alltid i förening med syre. Metallen, som först framställdes af Berzelius, 1824, kan erhållas i form af hvita, starkt metallglänsande, spröda kristallblad. Den är mycket svårsmältlig och har egentlig vigt 4,15. Atomvigten, som tecknas Zr, är 90. Zirkonium hör till de fyra-atomiga grundämnena och är närmast slägt med titan och torium. Oxiden, kallad zirkonjord, Zr O2, är ett hvitt, i syror nästan olösligt pulver, som utmärkes deraf att det vid hvitglödgning utsänder ett intensivt ljus, hvarför det begagnas jämte lantanoxid uti de nya auerska brännarna. Zirkoniums salter med syror äro färglösa. Äfven med starka baser ger zirkonjorden salter. P. T. C. 
<b>Zirkonjord.</b> Se Zirkonium. 
<b>Zirkönsyenit,</b> <i>geol.,</i> en från kuststräckan mellan Langesundsfjorden och Tönsberg i Norge 
page_number=137, index= - Zion ... 
känd art af augitsyenit (se Syenit). Jämte beståndsdelarna natron-ortoklas, diallag, biotit, hornblende, olivin, magnetit och apatit innehåller den, dock oftast i tämligen ringa myckenhet, mineralet zirkon. E. E. 
<b>Ziselslägtet,</b> <i>Spermophilus, zool.,</i> hör till familjen ekorrar och ordningen gnagare inom däggdjurens klass. Hithörande djur öfverensstämma närmast med murmeldjuren, men äro mindre och smärtare än dessa och likna till kroppsformen mera ekorrarna. Svansen är ofta kort. De äro försedda med väl utbildade kindpåsar samt hafva fem kindtänder i öfver- och fyra i underkäken. De talrika arterna förekomma i Nord-Amerika, Sibirien och östra Europa. Den mest bekanta är den europeiska ziseln, <i>S. citillus.</i> Denne är knappt så stor som den vanliga ekorren samt har ytterst små öron och kort svans. Färgen är ofvan gulgrå, med små fläckar, undertill rostgul; hakan och främre delen af halsen äro hvita. Den tyske zoologen Blasius meddelar rörande hans lefnadssätt följande. Ziseln föredrager torra, trädlösa slätter med sand- eller lerjord; i skogs- och sumptrakter lefver han aldrig. Han gräfver rör och hålor i marken, ofta ända till åtta fot djupa, hvilka tjena honom som förrådskammare, och hvarest han ligger i dvala under vintern. Djupast äro honans rör, kanske för att erbjuda ungarna större skydd. Hvarje håla har blott en öppning. Vid höstkylans inträdande tilltäppes denna öppning; och innan djuret faller i vinterdvala, gräfver det ett nytt rör, som når nära under jordytan, men först nästa vår öppnas för att under den kommande sommaren användas som ordinarie in- och utgång. Ziseln lifnär sig af rötter, säd, bär m. m., men försmår ej häller djurföda, såsom råttor och möss. Till vinterförråd insamlar den rötter och säd. Om våren födas 4–8 ungar. Ziseln ätes och anses af de ryske steppboarna som delikatess. Dess utbredningsområde omfattar sydöstra Tyskland, sydliga Ryssland, Syd-Sibirien och turanska steppen ända till Altai. L–e. 
<b>Ziška</b> [ṡji'sjka], Johannes, husiternas (se d. o.) fältherre, född omkr. 1360 i Troznow i Budweis-kretsen, härstammade från den lägre adeln, förlorade i sin ungdom det högra ögat, uppfostrades som page vid konung Venceslavs hof i Prag, deltog som frivillig i Tyska ordens krig mot polacker och litaver samt var närvarande i den olyckliga drabbningen vid Tannenberg 1410. Han kämpade sedermera i ungrarnas krig mot turkarna och i den engelska hären vid Azincourt 1415. Z. delade det tsjechiska folkets missnöje med Hus' och Hieronymus' öde och blef vid fientligheternas utbrott 1419 jämte Nikolaus af Hussinez husiternas ledare. Såsom desses befälhafvare slog han från sitt hufvudqvarter Tabor tyskarna gång på gång, såsom på det vid Prag belägna Witkow-berget (1420) — från den tiden kalladt Ziska-berget — och vid Pancracz (1421), erkändes efter Nikolaus' af Hussinez död 1421 såsom husiternas öfverhufvud, men hade den olyckan att vid belägringen af slottet Råby s. å. förlora också sitt andra öga genom ett pilskott. Derefter lät han i striden draga sig på en vagn, så att han kunde ses af sitt folk, och uppställde hären efter andras beskrifning af terrängen. Vid Deutschbrod vann Z. d. 8 Jan. 1422 en betydande seger och inträngde s. å. i Mähren och Österrike. Då Prags innevånare icke ville lyda honom, förödmjukade Z. dem genom upprepade nederlag och tvang staden 1424 att underkasta sig. Vid belägringen af Przibislaw i Czaslau-kretsen dog Z., segraren i 13 slag och mer än 100 fäktningar, af en pestartad sjukdom, d. 11 Okt. 1424. Z. var husiternas mest begåfvade anförare; på ett synnerligen skickligt sätt förstod han att använda vagnborgen, med hvilken han, som alldeles saknade rytteri, kunde skydda sitt fotfolk mot fiendens kavallerianfall. I sagan framstår han som en mörk och grym figur. 1874 aftäcktes en minnesvård öfver honom vid Przibislaw. A. Meissner har behandlat honom i ett epos »Ziska» (12:te uppl. 1884). Jfr Millauer: »Diplomatisch-historische aufsätze über Johann Z.» (1824), och Tomeks på tsjechiska författade biografi (1879; tysk öfvers. af Prohazka). A. B. B. 
<b>Ziskow</b> [ṡji'sjkåv]. förstad till Prag (se d. o.). 
<b>Zitek,</b> Joseph, böhmisk arkitekt f. 1832 i Prag, studerade vid akademien i Wien, reste för sin utbildning i Italien och förvärfvade sig ett berömdt namn genom det efter hans plan i italiensk renaissance utförda <i>Museum i Weimar</i> (1864–68). Kort derefter började han utföra den i samma stil komponerande böhmiska <i>Nationalteatern</i> i Prag, och 1876 anlades derstädes <i>Rudolfinum,</i> äfven i renaissance, en byggnad, bestämd för konstakademien, för samlingarna i konstslöjd och för musikkonservatoriet. Han har äfven utfört brunnskolonnaden i Karlsbad. Z. är professor vid polyteknikum i Prag. 
<b>Zittau</b> (Slav. <i>Žitava</i>), stad i konungariket Sachsen, reg.-omr. Bautzen, ligger på venstra stranden af Mandau, som nära staden utfaller i Neisse, och ej långt ifrån böhmiska och schlesiska gränsen vid en jernvägsknut. 25,394 innev. (1890), de fleste protestanter. Staden, som genom österrikarnas bombardering nästan nedbrändes d. 23 Juli 1757, är regelbundet och modernt byggd. Bland de offentliga byggnaderna utmärka sig rådhuset (från 1844), med ett offentligt bibliotek på omkr. 30,000 bd och museum, Johanneskyrkan (ombyggd 1834–37) samt S:t Peter-Paulskyrkan med sitt eleganta torn, som tillhört ett franciskankloster. Af undervisningsanstalter märkas gymnasium, med realgymnasium och handelsskola, samt en industri- och en byggnadsskola. Den förnämsta industrigrenen är linne- och damastväfveri, men äfven andra väfnader af ylle och bomull tillverkas i staden och kringliggande byar. I förstäderna och närmaste omgifningen finnas qvarnar, jerngjuterier, maskin verkstäder och tegelslagerier. Till stadskommunen höra, utom de ända till Böhmens gräns sig sträckande skogarna, ej mindre än 37 byar med öfver 70,000 innev., som hufvudsakligen idka väfnadsslöjd. — Under 1866 års krig bildade Z. utgångspunkten för preussarnas operationer. Staden är af 
page_number=138, index= - Zion ... 
vendiskt ursprung (<i>Chytawa</i>) och fick stadsrättigheter af Ottokar II af Böhmen. 
<b>Zittel.</b> 1. Karl Z., tysk teolog af frisinnad riktning, f. 1802 i Schmieheim, Baden, d. 1871 såsom förste kyrkoherde och stiftsdekani Heidelberg, invaldes 1842 i badenska Andra kammaren, hvars upplösning i Febr. 1846 var en följd af hans motion om religionsfrihet till förmån för tysk-katolikerna. I tyska nationalförsamlingen i Frankfurt a. M. 1848 var Z. ombud för kretsen Karlsruhe. Han försvarade samvetsfriheten i Badens unerade kyrka genom sin skrift <i>Der bekenntnisstreit in der protestantischen kirche</i> (1852) och medverkade dertill att det med Rom 1859 afslutade konkordatet förkastades af landtdagen, hvarigenom det hierarkiska partiet öfvervanns. Z. inlade äfven förtjenst om den förträffliga kyrkoförfattningen af 1861 och stiftandet af protestantföreningen 1863. — 2. Emil Z., tysk teolog, den föregåendes son, f. 1831, sedan 1874 dekan i Karlsruhe, har i försonlig anda verkat för vidmakthållandet och utvecklingen af den badenska unerade kyrkans frisinnade karakter. Han har författat bl. a. de smärre skrifterna <i>Entstehung der bibel</i> (1872; 5:te uppl. 1891), <i>Bibelkunde</i> (1873; 10:de uppl. 1890) och <i>Luther von 1483–1547</i> (1883) samt utgifvit »Familien-bibel des Neuen testaments» (1880–86). — 3. Karl Alfred von Z., tysk paleontolog, den föregåendes broder, f. 1839 i Bahlingen vid Freiburg im Breisgau, var först assistent vid Hofmineralkabinettet i Wien samt blef 1862 professor i mineralogi i Karlsruhe och 1866 professor i paleontologi i München. Z. deltog såsom geolog i Rohlfs' expedition till Libyska öcknen 1873–74 och har utgifvit en stor mängd vigtiga arbeten, bl. a. öfver Gosau-bildningarnas bivalvfauna, Tithon-etagens fauna, Solenhofens reptilier samt Libyska öcknens geologi och paleontologi. 1876 började han utgifva en ännu ej afslutad omfattande <i>Handbuch der paleontologie,</i> hvaraf nu (1894) 4 band utkommit (ett, af Schimper och Schenk, behandlar växterna; de öfriga tre äro af Z.). 3. B. L–n. 
<b>Zitter-ring,</b> citter-ring. Se Bottenstock. 
<b>Zittra,</b> cittra. 1. <i>Musikt.</i> Se Cittra. — 2. <i>Skeppsb.</i> Se Bottenstock. 
<b>Zittwer-rot,</b> <i>rhizoma</i> (l. <i>radix</i>) <i>zedoariae, farmak.,</i> erhålles af <i>Curcuma zedoaria</i> Rosc., äfven kallad <i>C. Zerumbet</i> Roxb. (men icke att förvexla med <i>Zingiber Zerumbet</i> Rosc., som lemnar s. k. »vild ingefära»), och förekommer i skogarna kring Kalkutta och på Java. Zittwer-rotens moderväxt hör likasom ingefärans till <i>Zingiberaceae</i> Rich., den förnämsta familjen bland de bekanta s. k. »kryddliljorna» (<i>Scitamineae</i> R. Br.). I droghandeln förekomma 2 slag af zittwer-rot: lång och rund. Den <i>långa</i> roten erhålles genom klyfning långs efter i 2 eller 4 stycken af de sido-rotstockar, hvilka utväxa från den lökformiga midtstocken. De klufna styckena hafva långsträckt och kantig form och förete ärr efter afskurna birötter. Deras längd vexlar mellan 2 och 5 cm. De äro tämligen tunga, träaktiga, täta och fasta samt delvis skalade och der visande en svag ljus-rödaktig anstrykning. De ställen, som hafva den korkartade barken qvar, förete invändigt en grå eller brunaktig färg och en nästan vaxglänsande snittyta. Lukten är kamferlik, smaken bitter, skarp, kryddartad. De flesta cellerna äro rika på stärkelse, som består af långsträckta, nästan spolformiga celler, hvilkas sekundära aflagringar synas under mikroskopet såsom bågböjda streck, gående tvärs öfver cellen från den ena kanten till den andra. Derimellan träffas celler, som innehålla flyktig olja med brännande, kamferliknande smak och lukt. Till dessa bidraga äfven ett kryddartadt, bittert mjukharts och extrakt. Den <i>runda</i> roten erhålles genom sönderskärande tvärs öfver af sidorotstockarna i rundade segment, af hvilka de yttersta hafva en yta kullrig, men mellansegmenten plana å båda sidor. Ainslies uppgift att rund zittwer-rot skulle erhållas af <i>Kaempferia rotunda</i> L. torde icke vara riktig. O. T. S. 
<b>Zizania</b> L., <i>bot.,</i> benämnes ett till nat. fam. <i>Gramineae</i> Juss., men kl. <i>Moncecia</i> L. hörande gräsliknande örtslägte, hvars i vatten eller å sumpmarker i Nord-Amerika, från Canada ned till Jamaica, växande ena art, <i>Z. palustris</i> L., bär namnen »vattenris», »vildt ris» och »vattenhafre». Blomvippan består af hanblommor i nedra delen och honblommor i den öfra. Foderfjäll saknas hos båda slagen af blommor, men kronfjällen äro 2 i hvarje blomma. Ståndarna äro sex, med korta strängar och knappar af kronfjällens längd. Honblommans yttre fjäll är större än det inre och omfattande detta, kupigt samt utlöpande i ett långt borst. Fruktämnet är aflångt, med 2 mycket små stift, försedda med fjäderlika märken. Det innehåller ett ensamt, aflångt, glänsande och naket frö, som liknar ris, men är mera välsmakande. Detta »vattenris» är såsom grönt ett förträffligt boskapsfoder och odlas för detta ändamål samt sås å kärrmarker till foderskördens förbättring. Fröna äro ett hufvudsakligt näringsmedel för indianerna i sydvestra delen af Unionen samt utgöra en utmärkt föda för tamt fjäderfä. En annan art. <i>Z. terrestris</i> L., nyttjas i Ostindien på samma sätt. O. T. S. 
<b>Zizichar,</b> stad i Mandsjuriet (se d. o.). 
<b>Zizim.</b> Se Djem. 
<b>Zizyphus</b> L., <i>bot., farmak.</i> Förutom den i art. Lotusträd nämnda <i>Z. Lotus</i> Willd. finnas många andra arter, hvilkas vanligen syrliga frukter fått användning i medicinen. <i>Z. vulgaris</i> Lam., ursprunglig i Orienten, förekommer planterad i södra Europa och bär der namnet »judetörne»; frukterna, <i>baccae jujubae</i> l. <i>b. zizyphi,</i> kallas spanska eller franska bröstbär. <i>Z. spina Christi</i> Willd. säges hafva lemnat materialet till Kristi törnekrona. <i>Z. jujuba</i> Lam., »äkta jujubtörne» från Ostindien och Kina, har äpplesmakande frukter, hvilka såväl omogna som mogna begagnas inlagda såsom oliver i stället för verkliga sådana o. s. v. O. T. S. 
<b>Zjukovskij.</b> Se Sjukovskij. 
<b>Zlatoust.</b> Se Slatoust. 
<b>Zlatovratskij,</b> N. Se Ryska literaturen, sp. 143. 
<b>Złoczow</b> [ṡulå'tjåff], stad i östra Galizien, vid en biflod till Bug och jernvägen Lemberg–Tarnopol. Omkr. 8,500 innev., mest rutener. 
page_number=139, index= - Zion ... 
 <b>Znaim</b> l. Znaym (Slav. <i>Znojmo</i>), stad i södra delen af Mähren, pittoreskt belägen på venstra stranden af Marchs biflod Thaja, vid österrikiska nordvestbanan (Wien–Tetschen). Omkr. 14,000 innev., de fleste tyskar. Stadens vallar hafva förändrats till vackra promenader. Märkligare byggnader äro Nikolaikyrkan (från 1348), rådhuset (från 1446), med ett elegant gotiskt torn (80 m. högt), det runda slottskapellet (Heidentempel), i romansk stil från 12:te årh., en tid betraktadt som den äldsta byggnaden i Mähren, samt det gamla och fordom rika premonstratensklostret Bruck, ö. om staden, nu kasern. Staden är väl försedd med skolor (gymnasium, högre realskola, landtbruksskola, fackskola för stengodsindustri) samt har garfverier, stenkärls-, chokolad- och ättiksfabriker m. m. och drifver en liflig handel med spanmål, vin och frukt, som produceras i den bördiga omgifningen. — Staden anlades 1226 af Ottokar I af Böhmen, som inkallade tyska kolonister. En köping Znojam, hufvudort i ett under Böhmens öfverhöghet stående hertigdöme, fanns förut på platsen, men förstördes 1145. Ur nyare tidens historia är Z. bekant genom fäktningen mellan ärkehertig Karls eftertrupp och fransmännen under Marmont d. 11 Juli 1809 äfvensom genom det dagen derpå mellan österrikarna och fransmännen ingångna vapenstilleståndet, på hvilket freden i Wien följde d. 14 Okt. 
<b>Zo</b> [ṡå], Achilie, fransk målare, f. i Bayonne på 1830-talet, studerade i Paris under Couture och slog sig särskildt på att måla bilder ur de spanske zigenarnas kringdrifvande lif. Hans taflor ega det fria tycket från dessa menniskors sorglösa existens, men äro i synnerhet lyckade i återgifvandet af den sydliga luftens varma, lekande ljus. Han anses häri stå öfver Jules Worms, som annars gjort Spanien till sin specialitet. Han har målat <i>Spanska smuglare, Zigenare, S. Francisco-platsen i Sevilla, Den blinde vid porten Doce Cantos i Toledo</i> (1863, i Luxembourgs museum), <i>Tiggare</i> (1879) m. fl. 
<b>Zoantharia.</b> Se Koraller. 
<b>Zoarces viviparus.</b> Se Ålkussan. 
<b>Zobel</b> (sobel). 1. <i>Zool.,</i> ett företrädesvis i Sibirien förekommande vesledjur, <i>Mustela</i> (l. <i>Martes</i>) <i>zibellina.</i> Se Mårdslägtet. — 2. Pelsverk af zobeln, zobelpels. Zobelns pels är på ryggsidan svartaktig, på hals och sidor 
  
kastanjebrun, på kinderna grå och på bakre delen af strupen rödaktig. Somliga zoblar hafva hvita hår talrikt inströdda i den svarta ryggsidan samt färgen å nos, kinder och buksida mer eller mindre hvitaktig. Zobelskinnet (djurets kroppslängd når till 44 cm.) har alltid stått i mycket högt pris. Redan i Sibirien betalas i första hand för ett dylikt skinn 20–25 silfverrubel. I Europa vexlar priset mellan 25 och 450 kronor. 
<b>Zobten,</b> stad i preussiska regeringsomr. Breslau, (Schlesien), vid jernvägen till Breslau, s. v. om denna stad. Omkr. 2,500 innev. Tillverkning af handskar och landtbruksmaskiner. Staden ligger vid foten af ett ötver slätten uppstigande isoleradt berg, hvars högsta punkt, det egentliga Zobten (718 m.), från sin kägelformiga topp erbjuder en vidsträckt utsigt öfver en stor del af Schlesien. Under hedniska tiden upptändes på dess hjessa heliga eldar (deraf det slaviska namnet <i>Gora sobotka,</i> »eldberg») och firade sofferfester. Flere ännu qvarliggande granitfigurer hafva sannolikt tjenat hednisk kult. 1109 anlades på berget ett augustin-kloster, som, då munkarna för det stränga klimatet snart lemnade detsamma, förvandlades till en borg, hvilken längre fram innehades af rofriddare, tills den 1471 förstördes. Nu står på dess plats ett kapell. 
<b>Zobtenberg,</b> högsta punkten (718 m.) på en bergsträcka (Zobtengebirge) i preussiska regeringsomr. Breslau, Schlesien, emellan Weistritz och Lohe. Vid Z. slog Torstensson d. 20 Maj 1642 hertig Frans Albert af Sachsen-Lauenburg samt tillfångatog honom, 87 officerare och 1,100 man. Affären kallas äfven slaget vid Schweidnitz. 
<b>Zocchi</b> [tså'kki], Emilio, italiensk bildhuggare, professor i Florens, f. 1835, har gjort sig känd genom flere dels ideala och ungdomliga bilder, dels djurfigurer. Här må nämnas <i>Michelangelo som ung, mejslande ett satyrhujvud, Troheten, Oskulden, Bacchus som ung, Benjamin Franklin som ung</i> och <i>Columbus som ung.</i> 
<b>Zoccolanti.</b> Se Familjebröder. 
<b>Zodiakalljus</b> (»djurkretsljus»; se Djurkretsen) benämnes ett svagt ljusskimmer, som man om våren straxt efter solens nedgång och om hösten straxt före solens uppgång får se sträcka sig i form af en långsträckt triangel med basen vid det ställe af horisonten, under hvilket solen befinner sig, snedt uppåt på himmelen, i en riktning, som vid närmare undersökning befinnes sammanfalla med ekliptikan. Orsaken hvarför zodiakalljuset vid vår- och höstdagjämning lättast iakttages är den att vid dessa tillfällen ekliptikans lutning mot horisonten vid solens upp- och nedgång är störst. I nordligare trakter, såsom i Sverige, der solen vid sin dagliga rörelse skär horisonten under en snedare vinkel och till följd deraf skymningen är af längre varaktighet, är zodiakalljuset svårare att se än i den heta zonen, der på grund af eqvatorns brantare lutning mot horisonten natten (resp. dagen) inbryter plötsligt, samt der zodiakalljuset äfven på den mörka afton- och morgonhimmelen ofta aftecknar sig synnerligen skarpt, stundom med en ljusstyrka, som öfverstiger vintergatans. Sammanställas observationerna från höst och vår, inser man, att zodiakalljuset i sjelfva verket utgöres af ett sken, som i form af en spole sträcker sig symmetriskt åt båda sidor om solen i ekliptikan. Afståndet mellan dess båda spetsar har blifvit uppskattadt till 60°, skenets bredd vid dess 
page_number=140, index= - Zodiaken ... 
bredaste ställe, i trakten af solen, äfvenledes till ungefär 60°. Spolens midtlinie utefter ekliptikan synes i allmänhet falla något norr om denna, men har äfven iakttagits såsom löpande söder om ekliptikan. Zodiakalljusets intensitet är vid olika tillfällen högst olika, och dessa vexlingar antagas uteslutande sammanhänga med atmosferens större eller mindre grad af genomskinlighet, specielt af dess fuktighetshalt. Flere observatörer under 1800-talet hafva beskrifvit zodiakalljuset såsom bestående af en kärna, utgörande ett relativt klart, kägelformigt sken, och kring densamma ett svagare molnaktigt ljushölje. Det visar sig, att zodiakalljuset deltager i himmelssferens rotation och att det sålunda icke är af terrestert ursprung. Man har antagit å ena sidan, att detsamma härrör af en ring af fint fördelad materia, hvilken skulle kretsformigt omgifva solen ungefär på samma sätt som småplaneterna mellan Mars och Jupiter, å den andra, att det ingenting annat skulle vara än solens atmosfer, som skulle hafva så oerhörda dimensioner. Ingendera förklaringen är emellertid rätt tillfredsställande, och man sväfvar ännu i ovisshet om naturen af detta egendomliga fenomen. A. Wrights iakttagelse att zodiakalljuset är polariseradt i ett plan, som går genom solen, och Ångströms måhända mindre tillförlitliga uppgift att dess spektrum skulle innehålla den s. k. norrskenslinien (man är frestad att tro, att Ångström observerat ett norrsken i st. f. zodiakalljuset å dettas plats) äro föga egnade att utreda frågan. — Å den zodiakalljuset motsatta sidan af himmelen iakttager man stundom ett dylikt sken, det s. k. motskenet, och Sciaparelli har vid ett tillfälle år 1862 sett zodiakalljuset draga fram såsom en brygga öfver hela himlahvalfvet. I öfverensstämmelse dermed står den åsigt, som i zodiakalljuset vill se skenet af en jorden omgifvande ring af tunnt utbredd materia. Från äldre tider känner man egendomligt nog intet omnämnande af zodiakalljuset. De förste, som planmässigt iakttogo detsamma, voro Dom. Cassini och Fatio vid observatoriet i Paris i slutet af 1600-talet. Upptäckten af motskenet 1730 genom Pézénas bekräftades af A. v. Humboldt under dennes vistelse i Syd-Amerika 1803. För öfrigt hafva Brorsen, Jones och framför alla Heis under 19:de årh. egnat undersökningar åt detta fenomen. K. B. 
<b>Zodiaken</b> (Lat. <i>zodiacus,</i> Grek. <i>zodiakos,</i> näml. <i>kyklos,</i> krets, af <i>zodion,</i> litet djur). Se Djurkretsen. 
<b>Zoe,</b> kejsarinna. Se Östromerska riket. 
<b>Zoega,</b> Georg (Jörgen), dansk fornforskare, född d. 20 Dec. 1755 vid Mögeltönder i Nordslesvig, var prestson af en ursprungligen italiensk slägt och kom 1773 till Göttingen, der han under Heynes ledning studerade fornkunskap. Efter ett kort besök i Rom, hvilken stad i hög grad fängslade hans intresse, vistades han 1777–79 i Danmark, men for åter till Rom och Neapel, 1780–81, i sällskap med en ung adelsman. Ännu en gång besökte han Danmark, men stannade sedan för alltid i Rom och gick 1783 öfver till katolska kyrkan för att kunna äkta en romersk dam, Maria Pietruccioli. Fortfarande stod han dock i förbindelse med sitt hemland, blef dansk konsul 1798 och utnämndes till professor i Kiel 1802, hvilket ämbete han dock enligt egen önskan aldrig kom att bekläda. I Rom fann Z. gynnare i kardinalen Stefano Borgia och påfven Pius VI och kunde nu egna sig åt omfattande studier i arkeologi, framförallt egyptiska fornsaker och antik skulptur. Hans skrifter, hvilka bära vittne om den grundligaste lärdom i förening med kritiskt skarpsinne och fin smak, ställa honom afgjordt bland fornforskningens yppersta målsmän. Nämnas må <i>Numi aegyplii imperatorii</i> (1787), <i>De origine et usu obeliscorum</i> (1797), som förskaffade honom verldsrykte, <i>Li bassirilievi antichi di Roma</i> (1808), helt visst hans mest betydande arbete, och <i>Catalogus codicum copticorum</i> (1810), innehållande bl. a. en mängd fragment, öfversättningar och upplysande afhandlingar. Sistnämnda arbete utkom först efter Z:s död. Han afled i Rom d. 10 Febr. 1809. En särskild förtjenst inlade Z. såsom vägvisare för danska och tyska forskare (Fr. Münter, F. G: Welcker m. fl.) och genom sitt stora inflytande på Thorvaldsens utveckling. Welcker utgaf Z:s afhandlingar (1817) och bref (2 bd, 1819). A. D. Jörgensen har tecknat hans lefnad (1881). E. Ebg. 
<b>Zoepfl</b> [tsöpfl], Heinrich Matheus, tysk rättshistoriker, f. 1807, ord. professor i statsrätt vid Heidelbergs universitet 1842, d. 1877 med titel geheimeråd, utgaf bl. a. <i>Deutsche staats- und rechtsgeschichte</i> (3 afd., 1834–36; 4:de uppl. 1871–72) och <i>Grundsätze des allgemeinen deutschen staatsrechts</i> (2 bd. 1839; 5:te uppl. 1863). 
<b>Zofingen,</b> stad i schweiziska kant. Aargau, 14 km. s. v. om Aarau, vid Aars biflod Wiggern och jernvägen Olten–Luzern, från hvilken linien Z.–Aarau utgår. Omkr. 4,500 innev. Bomulls- och sidenindustri, vaxduks- och fernisstillverkning. I närheten hafva flere romerska fornlemningar påträffats. 
<b>Zoforos.</b> Se Zooforos. 
<b>Zoiatrik</b> (af Grek. <i>zoon,</i> djur, och <i>iatros,</i> läkare), djurläkekonst, veterinärvetenskap. 
<b>Zoïros,</b> Alexandros, nygrekisk dramatiker och patriot, bördig från Rumilien, bildade sig genom resor och historisk-politiska studier. Omkr. 1860 återupprättade han, understödd af andra lärda greker, det helleniska teaterväsendet i Konstantinopel. Z. har modigt och entusiastiskt förfäktat panhellenismens idé samt verkat för sin tro på Greklands bestämmelse att civilisera och beherska Orienten. Ur Greklands forntid och nyare tid har han hemtat ämnen till sina friskt och vältaligt skrifna prosadramer med märgfulla typer af frihetskämpar, och dessa skådespel hafva funnit stark genklang hos folket. Bland dem må nämnas <i>Triakosioi</i> (De trehundra. Leonidas och hans hjelteskara vid Thermopylai), <i>Ho thanatos tou rhetoros</i> (Demosthenes' död; 1862) och <i>Charilaos Komnenos</i> (s. å.; med ämne från 1850-talet). I lyriska dikter ger han luft åt samma idéer. På grund af sin verksamhet har han flere gånger drabbats af polisåtgärder. 
page_number=141, index= - Zodiaken ... 
 <b>Zoisit,</b> <i>miner.,</i> ett till epidotgruppen hörande lerjords-kalksilikat af askgrå, gulgrå eller gröngrå färg, hvilket kristalliserar monoklint, har en egentlig vigt = 3,2–3,5 och en hårdhet = 6,0, smälter i kanterna för blåsröret under blåskastning till ett klart glas, men sönderdelas obetydligt af syror. Zoisiten förekommer i många kristalliniska skiffrar, i synnerhet i hornblendeskiffer, men äfven i granit, såsom prismatiska kristaller och stängliga aggregat, ofta sammanväxt med qvarts. Bekanta fyndorter äro Pfitsch och Pregratten i Tyrolen m. fl. ställen i Europa och Amerika. Mineralet är af Werner uppkalladt efter baron von Zois, af hvilken han först gjordes uppmärksam på detsamma. Ant. Sj. 
<b>Zoism</b> (af Grek. <i>zoon,</i> djur), sammanfattningen af det animala lifvets företeelser. 
<b>Zola</b> [ṡåla'], Émile, fransk skriftställare, född i Paris d. 2 April 1840, började sina skolstudier i Aix (Provence), der fadern, ingeniören François Z., af italiensk härkomst, dog 1847. Modern, som var af fransk börd, flyttade sedan till Paris och lyckades bereda sonen tillfälle att afsluta sina studier vid Lycée Saint-Louis (1859). De följande åren förde Z. ett eländigt vagabondlif, tills nöden tvang honom att antaga en plats i firman Hachette et C:ies förlagsbokhandel (1862). Redan vid den tiden började han skrifva smärre noveller och kritiska uppsatser i några landsortstidningar. Bland hans förstlingsarbeten må nämnas <i>Contes à Ninon</i> (1864) och <i>Le voeu d'une morte</i> (1866). De efterföljdes snart af längre berättelser, såsom <i>Confession de Claude</i> (1865), <i>Les mystères de Marseille</i> (1867), <i>Thérèse Raquin</i> (s. å.) och <i>Madeleine Féral</i> (1868). Dessa skildringar och i all synnerhet några kritiska uppsatser, som infördes i »Le Salut public» i Lyon, väckte ett icke ringa uppseende på grund af den realism de förrådde. Z:s namn var nu kändt, och han beslöt att lemna sin plats i bokförlagsfirman för att inträda som medarbetare i en nyligen uppsatt tidning, »L'Événement». Men den hänsynslöshet, med hvilken han uppträdde som literaturanmälare och konstkritiker, framkallade så mycken ovilja, att han inom kort måste utträda ur tidningen. Af ekonomiska skäl nödgades han likväl att fortfarande söka sin utkomst i den dagliga pressens tjenst och någon gång t. o. m. att nöja sig med en ganska underordnad ställning. Senare, då hans skriftställarekonst hade förskaffat honom rykte och förmögenhet, uppträdde han väl ännu som tidningsman, men hufvudsakligen af begär att offentligen försvara de literära åsigter, hvilkas förnämste målsman han blifvit. Sålunda var han efter hand medarbetare i »L'Événement», »La Situation», »Le Rappel», »La Cloche», »L'Avenir national», »Le Bien public», »Le Voltaire» och »Le Figaro», förutom den i Petersburg på ryska utgifna tidskriften »Vjestnik Jevropy». De märkligaste af dessa tidningsartiklar återfinnas i samlingsverken <i>Mes haines, causeries littéraires et artistiques</i> (1866), <i>Le roman expérimental</i> (1880), <i>Les romanciers naturalistes</i> (s. å.), <i>Le naturalisme au théâtre</i> (1881), <i>Nos auteurs dramatiques</i> (s. å.), <i>Documents littéraires, études et portraits</i> (s. å.) och <i>Une campagne 1880–1881</i> (1882). Under formen af literära öfversigter, dramatiska studier, konstkritiska afhandlingar, politiska uppsatser m. m. skärskådar han personer och förhållanden. Det är förklarligt, att en man, som skrifver under intryck af de hätskaste angrepp, icke är i stånd att opartiskt bedöma sina motståndare. Men om han således låtit sig förleda af bitterhet och vrede till att fälla hårda och orättvisa omdömen, har han äfven lyckats gifva många af sina uppsatser sanningens prägel. Med en öfvertygelse, som ingenting kan rubba, gör han sig först och sist till förkämpe för den literära doktrin, som han betecknat med namnet »naturalism». För honom är naturalism en vetenskap, jämförlig med fysiologien och anatomien, med fysiken och kemien. Den klassiska och romantiska skolans verk voro enligt hans åsigt visserligen berättigade, enär de öfverenstämde med flydda tiders uppfattning, men de motsvara icke vår tids åskådning. Denna är icke mer idealistisk; den är realistisk. Och de sträfvanden, som sålunda göra sig gällande inom alla områden af den menskliga forskningen, beröra äfven vitterheten och konsten. Skola nu dessa vara ett sant uttryck af vår tid, måste de frigöra sig från det ideella och återgå till det reella, med andra ord till studiet af naturen och menniskan, sådana de te sig i verkligheten. Detta studium bör icke grunda sig på förutfattade meningar, utan på iakttagelser och experiment. Vid dessa undersökningar har naturalismen icke att uppställa frågan »hvarför», utan endast frågan »huru». Den har till följd deraf icke att sysselsätta sig med tillvaron af ett högre väsende eller att utstaka gränser mellan det goda och det onda. Dermed drifver Z. naturalismen till sin ytterlighet, till materialism, hvilket leder derhän att studiet af naturen och menniskan inskränkes till yttre determinerade fenomen. Resultaten af dylika iakttagelser och experiment skola emellertid noga upptecknas och af skriftställaren och konstnären framläggas i sin nakna verklighet. Sålunda samlas »vetenskapliga dokument», som en dag skola ega den största vigt för domaren, lagstiftaren och historieskrifvaren. Såsom banbrytare för denna naturalism betecknar han Diderot, Balzac, Stendhal och Flaubert. Sjelf vill Z. icke vara annat än en bland dess många anhängare och förkämpar. Det är dock han, som sökt gifva naturalismen betydelsen af en vetenskap genom att anvisa åt densamma den experimentella metod, som Claude Bernard tillämpade inom den medicinska vetenskapen. Utan tvifvel äro många af hans lärosatser värda att beaktas och vinna tillämpning. Men då han utesluter ur vitterheten allt ideelt, gör han i sjelfva verket studiet af menniskan till ett studium af djuret i menniskan, ett djur, som prisgifves åt sina onda begär och lustar. Sådan framträder mer eller mindre omedelbart naturalismen i åtskilliga skildringar, såsom <i>Nouveaux contes à Ninon</i> (1874), <i>Le capitaine Burle</i> (1882) och <i>Naïs Micoulin</i> (1883), men framförallt i 
page_number=142, index= - Zodiaken ... 
hans stora romancykel »Les Rougon-Macquart. Histoire naturelle et sociale d'une famille sous le second empire», hvilken omfattar: <i>La fortune des Rougon</i> (1871; »Uppkomlingarna», 1883), <i>La curée</i> (1872), <i>Le ventre de Paris</i> (1873), <i>La conquête de Plassans</i> (1874), <i>La faute de l'abbé Mouret</i> (1875; »Brottslig kärlek», 1884), <i>Son Excellence Eugène Rougon</i> (1876), <i>L'assommoir</i> (1877; »Fällan», 1879), <i>Une page d'amour</i> (1878; »Ett blad ur kärlekens bok», 1879), <i>Nana</i> (1880; sv. öfvers. s. å.), <i>Pot-Bouille</i> (1882; »Bättre slödder», s. å.), <i>Au bonheur des dames</i> (1883; »Damernas paradis», s. å.), <i>La joie de vivre</i> (1884; »Lifvets glädje», s. å.), <i>Germinal</i> (1885; »Vårbrodd», s. å.), <i>L'oeuvre</i> (1886; »Konstnärslif», s. å.), <i>La terre</i> (1887), <i>Le rêve</i> (1888), <i>La bête humaine</i> (1890), <i>L'argent</i> (1891; »Penningen», s. å.), <i>La débâcle</i> (1892; »I grus och spillror», s. å.) och <i>Le docteur Pascal</i> (1893; »Doktor Pascal», s. å.). I denna långa romancykel har Z. derjämte haft för afsigt att tillämpa teorien om ärftlighetens ödesdigra inflytande på menniskoafkommans karakter. Hufvudpersonerna i familjegruppen Les Rougon-Macquart härstamma af dåliga föräldrar och hafva af dem ärft alla dåliga böjelser. Omkring dem och mången gång oberoende af dem rör sig en mängd folk af alla samhällsklasser, men de fleste äro påverkade af den förderfvade omgifning, i hvilken de hafva uppvuxit eller lefvat. Slutligen uppträder här och der en menniska, som åtminstone lyckats bevara ett sken af dygd. Resultaten af dessa psykologiska studier framställer han med den förskräckligaste naturtrohet. Hans språk, som obestridligen röjer mästaren, eger för att skildra naturen de skäraste och rikaste färger, men antager, då det gäller det menskliga lifvet, alltför ofta de mest råa och obscena former. Det gick äfven derhän att Z., som under många år var den inflytelserikaste målsmannen för naturalismen inom den franska literaturen, en dag offentligen förnekades af flere bland sina trognaste efterhärmare (1887). Oaktadt den storm af ovilja, som hans verk framkallat, hafva emellertid flere af hans skildringar vunnit en oerhörd spridning, icke minst i utlandet, der de äfven blifvit öfversatta. — I öfrigt har Z. ur några af sina arbeten hemtat ämnen till dramatiska stycken. För scenen har han sålunda utarbetat <i>Thérèse Raquin</i> (Renaissance-teatern 1873), <i>Les héritiers Rabourdin</i> (Cluny-teatern 1874) och <i>Le bouton de Rose</i> (Palais-Royal-teatern 1878). Dessa stycken hafva dock ej gjort synnerlig lycka. Deremot hafva några andra pjeser, som lånats ur hans romaner, väckt mycket uppseende, nämligen »L'assommoir» (Ambigu-teatern 1879) och »Nana» (samma teater), båda af Busnach och Gastineau, samt »Une page d'amour» (Odéon-teatern 1893) af Samson. — Se C. G. Estlander: »Naturalismen enligt Zola» (1891). J. M–r. 
<b>Zolkiew,</b> stad i östra Galizien, n. om Lemberg. Omkr. 7,000 innev., mest rutener. Gammalt slott, fordom Johan Sobieskis residens, samt en gotisk kyrka med grafvårdar öfver medlemmar af slägterna Zolkiewski och Sobieski. 
<b>Zolkiewski,</b> Stanislaw, polsk härförare, f. 1547, tjenade under Zamojski, blef vojevod af Kiev och utmärkte sig i krig mot de upproriske kosakerna, som han betvang (1596), och emot svenskarna i Livland. Sin egentliga ryktbarhet vann han genom kriget i Ryssland, der han såsom kronhetman ryckte in 1610 för att befordra konung Sigismunds planer på Rysslands tron. Han slog den svensk-ryska hären vid Klusjino (1610), tvang bojarrådet att hylla Vladislav Vasa som tsar och besatte Moskva samt ryckte sedan med den afsatte tsar Vasilij såsom sin fånge mot Smolensk. 1617 förde han befälet öfver de polska trupperna mot tatarer och turkar, men nödgades s. å. afsluta ett ofördelaktigt fördrag med sultanen. Då han 1620, å nyo i fejd med turkar och tatarer, skulle gå öfver Dnjestr, stupade han d. 6 Okt. med en stor del af sin här. 
<b>Zoll,</b> Kilian Kristofer, genremålare, född d. 29 Sept. 1818 i Hyllie vid Malmö, vann 1835 i Stockholm inträde i konstakademien och studerade der i 4 år. Under tiden sålde han en och annan målning till konstföreningen och erhöll äfven porträttbeställningar. Riktningen inom akademien gjorde, att Z. der företrädesvis fick sysselsätta sig med mytiska och historiska ämnen, hvilka han dock, så snart han blifvit sjelfständig, öfvergaf för att i stället egna sig åt folklifsmålningen. Han genomströfvade, flitigt tecknande, den ena provinsen efter den andra (Skåne, Halland, Småland, Dalarna). Det var under dessa ströftåg, som han vid ett besök på herregården Botorp 1842 fick beställning på en altartafla för Linderås' kyrka (denna målning fullbordades 1844). Under vintrarna 1845 och 1846 studerade Z. vid akademien i Köpenhamn, och 1848 ämnade han såsom bataljmålare åtfölja Kronobergs regemente till Slesvig. Men då Sverige ej blef inblandadt i kriget, stannade han i stället i Köpenhamn, der han målade några porträtt, och återvände derefter s. å. till Sverige. I akademiens utställningar åren 1850, 1853, 1856 och 1858 deltog han med sammanlagdt 19 oljemålningar. Tillsamman med Nordenberg afreste han 1854 till Düsseldorf, der hans konstnärskap utvecklades till större mognad och hans talang rönte erkännande af framstående konstnärer. Han målade der tillsamman med Markus Larson (se denne) »Färden till julottan» samt två skeppsbrottsmotiv med lifliga figurscener på stranden. Af hans arbeten från denna tid kunna vidare nämnas <i>Inqvarteringen af skånska husarer, Midsommardans i Dalarna</i> och <i>Ett läsförhör.</i> Från Düsseldorf återkom Z. 1855 och sökte jämte Nordenberg 1856 ett efter Höckert ledigt resestipendium, men kunde ej komma i åtanka, enär han var äldre än bestämmelserna angående stipendiet medgåfvo. Han erkändes emellertid af akademien vara ungefär jämngod med sin medtäflare. Året derefter ingick han äktenskap med Henriette Gustafva Horn af Rantzien och begaf sig i sällskap med sin hustru tillbaka till Düsseldorf, derifrån han återkom 1858 efter att hafva i Köpenhamn afslutat en stor historiemålning, <i>Dolgoruki och Golovin nedlägga vapnen för Karl XII på natten</i> 
page_number=143, index= - Zodiaken ... 
<i>efter slaget vid Narva,</i> för hvilken komposition han der tagit råd af bataljmålaren professor Niels Simonsen och landskapsmålaren Rodhe. Denna målning, på hvilken han användt sex månaders arbete, såldes för 1,000 rdr b:co till excellensen grefve Trolle-Bonde på Säfstaholm. Ännu en gång genomreste han Halland under konstnärliga studier och hade ämnat återvända till Düsseldorf, då han insjuknade. Han afled d. 9 Nov. 1860 på Stjernarps sätesgård i Halland. Z:s konstnärsnaturel yttrade sig i synnerhet i hans lätthet att komponera. Vid utförandet hade han länge att kämpa emot en viss matthet och tyngd i färgen; denna blef dock lifligare fr. o. m. hans första besök i Düsseldorf. Hans uppfattning skiljer sig i intet väsentligt från den inom Düsseldorfsskolan traditionella. I de flesta af de taflor, som han på 1850-talet utställde i Sverige, voro motiven hemtade från Dalarna. Åtminstone 5 altartaflor af honom finnas i svenska landskyrkor. Våra offentliga samlingar deremot ega ej något af hans arbeten. K. W–n. 
<b>Zoller,</b> Edmund, tysk skriftställare, f. 1822, hofbibliotekarie i Stuttgart, redigerade från 1858 under några årtionden tidskriften »Über land und meer» och har författat det på sitt område grundläggande arbetet <i>Die bibliothekwissenschaft</i> (1846) samt inom heraldiken <i>Die orden und ehrenzeichen Deutschlands und Österreichs</i> (2:dra uppl. 1881) m. fl. arbeten. Han har verkställt öfversättningar från en mängd europeiska språk, äfven de skandinaviska. 
<b>Zollern.</b> Se Hohenzollern 1. 
<b>Zollikofer,</b> Georg Joachim, schweizisk-tysk predikant, f. 1730 i S:t Gallen, vardt 1758 predikant hos reformerta församlingen i Leipzig. Död derst. 1788. Z. var mycket uppburen för sitt manliga och menniskovänliga väsende samt berömd såsom andlig vältalare. Ett barn af sin tid, uppfattade han kristendomen genom neologiens synglas, hyste en hög tanke om menniskonaturens egna kraft till det goda och predikade hällre moral än dogmer, hvarvid han gerna belyste hvardagslifvets speciella förhållanden. Hans <i>Predigten</i> utgåfvos bl. a. samlade i 15 bd, 1789–1804. Vidare märkas hans <i>Andachtsübungen und gebete zum privatgebrauch</i> (i 4 bd; ny uppl. 1804) och »Sammlung geistlicher lieder und gesänge» (1766; 8:de uppl. 1786). 
<b>Zollverein</b> [-ferein]. Se Tyska tullföreningen. 
<b>Zombor</b> (Sombor), hufvudstad i ungerska komitatet Bács-Bodrog, på den stora slätten, nära Ferencs- l. Bácskanalen, som förenar Teis med Donau, och vid jernvägen Szegedin–Eszék. 26,435 innev. (1890), deraf 2/3 serber, 1/4 magyarer och resten tyskar, judar m. fl. Spanmåls- och kreaturshandel. 
<b>Zon</b> (Lat <i>zona,</i> Grek. <i>zone,</i> gördel, bälte). 1. <i>Matem.,</i> hvarje af tvänne parallella cirklar begränsad del af en sfers yta. Tänker man sig den ena cirkeln blifva oändligt liten eller sammandraga sig till en punkt på sferen, öfvergår zonen i hvad man kallar en <i>kalott.</i> Denna indelning af sferen kommer till användning dels för himmelssferen (se Zonobservationer), dels för jordsferoiden, som man plägar tänka sig indelad i fem »bälten» (»jordbälten»): den heta zonen, mellan tropikerna, de två tempererade zonerna, mellan tropikerna och polkretsarna, samt de två kalla zonerna, eller »kalotterna», mellan hvar och en af jordpolerna och närmaste polkrets (se vidare Tropik och Växtgeografi). — 2. <i>Fys.</i> Huygens' zoner. Från en lysande punkt <i>P</i> (se fig.) utgå i ett homogent medium ljusstrålar åt alla håll med samma hastighet, så att ljusföreteelsen en viss tid derefter nått fram till alla punkter på ytan af en sfer, hvars sektion med papperets plan är cirkeln 0123 . . ., och efter ytterligare en stunds förlopp  till ytan af en sfer gående genom punkten <i>M.</i> Nu kan man för beräkning af ljusfenomenet i punkten <i>M</i> äfven tänka sig den lysande punkten <i>P</i> borta och ersatt af vågrörelsen på sferen 0123 . . . För att på elementär väg visa, att detta leder till samma resultat som ljusets direkta fortplantning från <i>P</i> till <i>M,</i> tänkte Huygens sig sferens yta uppdelad i zoner, sådana, att vägskilnaden 1 <i>M</i>–0 <i>M</i> uppgick till hälften af ljusets våglängd, likaså vägskilnaderna 2<i>M</i>–1<i>M,</i> 3<i>M</i>–2<i>M</i> o. s. v. Derpå resonerade han på ungefär följande sätt: den längre bort från 0 belägna hälften af första zonen (kalotten) upphäfver inverkan af den bortre hälften af andra zonen (zonen 1–2) i punkten <i>M,</i> emedan motsvarande punkters vågrörelse framkommer till <i>M</i> med en half våglängds vägskilnad; likaså upphäfver den främre hälften af zonen 1–2 verkan af den främre hälften af zonen 2–3 o. s. v., så att till sist återstår endast den främre hälften af kalotten, således resultatet detsamma, som om ljusvibrationen direkt fortplantades från <i>P</i> till <i>M.</i> Detta Huygens' åskådningssätt visar sig synnerligen fruktbart vid bestämning af ljusstyrkan i M, om en eller flere skärmar täcka delar af vågytan 0123 . . . . — 3. Se Kristallografi, sp. 1584. 2. E. S. 
<b>Zona,</b> Antonio, italiensk målare, f. 1810, fick sin utbildning vid akademien i Venezia och har utfört dels historie-taflor, dels porträtt, hvilka alla äro uppfattade i den venezianska renaissancens stil från 1500-talet och berömmas för gedigen teknik (<i>Marie bebådelse, Rafael undervisas af sin fader, Möte mellan Tizian och Paolo Veronese, Amiral Pisani befrias af venezianska folket, Blomsterflickan Glycera</i> m. fl.). 
<b>Zonaras</b> (Lat. <i>Zonaras</i>), Ioannes, bysantinsk skriftställare i slutet af 11:te och början af 12:te årh., vistades en längre tid i Konstantinopel, der han vid det kejserliga hofvet beklädde höga äreställen, men drog sig sedan tillbaka till 
page_number=144, index= - Zodiaken ... 
klosterlifvet. Under denna senare period af sin lefnad författade han förutom åtskilliga andra, delvis teologiska, arbeten under titeln <i>Chronikon (Annales)</i> en ännu bibehållen verldshistoria i 18 böcker, hvilken omfattar tiden från verldens skapelse till kejsar Alexios Komnenos' död (1118). För den romerska kejsarehistorien är detta verk af betydelse, emedan det innehåller utdrag ur eljest förlorade delar af Dio Cassius, Nyaste upplagor af Pinder och Dindorf. A. M. A. 
<b>Zon-katalog.</b> Se Zonobservationer. 
<b>Zonlinser,</b> <i>fys.</i> För att undvika sferisk aberration, eller det fel hos linser med stor öppning, som uppstår deraf att kantstrålarnas brännvidd är kortare än centralstrålarnas, kan man använda en mindre lins i midten, omgifven af ett slags prismer med sferiska sidoytor, hvilka slipas och uppställas så, att alla parallelt med den centrala linsens optiska axel infallande strålar brytas samman till en punkt. En likartad anordning vidtages med det linssystem, som på en fyrstation är afsedt att utåt hafvet utsända ett parallelt strålknippe. E. S. 
<b>Zonobservationer</b> benämnes det slag af astronomiska iakttagelser, då man med en meridiancirkel, som inställes på en viss deklination, successivt observerar alla de stjernor, som efter hvarandra passera tubens synfält. Namnet kommer deraf att samtliga sålunda observerade stjernor falla inom en af tvänne nära hvarandra liggande och af synfältets storlek bestämda parallelcirklar begränsad zon af himmelssferen. Detta slag af observationer medför en betydande tidsvinst i så måtto, att man ej mellan hvarje observation behöfver ändra instrumentets läge och sålunda under en observationsnatt medhinner ett betydligt större antal positionsbestämningar, än fallet vore, om man skulle upptaga tid med instrumentets oupphörliga nyinställning. Det gestaltar sig ock till en uttömmande genommönstring af himmelssferen, i det man på sådant sätt observerar zon efter zon. Dylika observationer föranstaltades första gången af Lalande på 1700-talet och hafva under 1800-talet alltmer vunnit insteg vid observatorierna (jfr Verldssystem). Så eger man på dylika observationer grundade stjernkataloger af Bessel och framförallt af Argelander, hvilken i sin »Durchmusterung des nördlichen gestirnten himmels», resultatet af en storartad serie dylika zonobservationer, lemnat positioner (rektascension och deklination) för omkr. 300,000 fixstjernor af 1:sta till 9:de à 10:de storleken. Det internationella »Astronomische gesellschaft» inledde, någon tid efter sitt stiftande (1863), ett dylikt företag, genom hvilket alla dessa Argelanders stjernor, zonvis fördelade på flere Observatorier, skulle noggrant bestämmas. Dessa zonobservationer äro nu (1894) färdiga, och äfven beräkningarna af desamma hafva långt framskridit. Af sällskapets zonkatalog har f. n. utkommit tre band, innehållande resultaten af zonobservationerna i Kristiania, Helsingfors och Albany (Nord-Amerika). Äfven för den södra himmelshemisferen pågå dylika zonobservationer i Madras, Melbourne, Kap och framförallt i Gordova (Argentinska republiken). K. B. 
<b>Zonta.</b> Se Giunta. 
<b>Zontariff</b> kallas en på allmänna transportanstalter tillämpad tariff, som är så uppställd, att de i densamma förekommande afgifterna äro lika höga för transporter från en och samma ort till flere, på olika afstånd, men dock inom en och samma afståndsrayon eller afståndsring (»zon») belägna stationer. Inom postväsendet är numera ett verkligt zontariffsystem infördt för hela jorden. För Sverige ter sig, för enkelt bref, detta på följande sätt. Först har man en lokalzon, omfattande de ställen, som hafva samma poststation; inom denna zon är afgiften 5 öre. Sedan kommer den första egentliga zonen, inom hvilken ligga alla öfriga orter i Sverige samt Norge och Danmark (med Färöarna); der är portot 10 öre. Den andra zonen omfattar öfriga land i Europa, Nord-Amerikas Förenta stater m. m., med porto af 20 öre. Den tredje zonen, med 40 öres porto, omfattar alla öfriga till Verldspostföreningen hörande land samt de land, som icke tillhöra denna förening. — Äfven inom jernvägstrafiken har en dylik tariff länge egt bestånd för försändelser af resgods och paket. Så utgår afgiften for hvarje begynnande tiotal kilogram resgods utöfver den vigtqvantitet, som afgiftsfritt får medföras, å svenska statens jernvägar med 10 öre för hvart 50-tal kilometer af den väglängd, öfver hvilken resgodset befordras. För paketförsändelser utgå afgifterna inom nedanstående zoner med vidstående belopp i öre,  nämligen, då paketet väger t. o. m. 2 kg.2,1–5 kg.5,1–10 kg. för afstånd intill  50 km. 25  30  35 fr. o. m.  51  t. o. m.  100 » 25  30  40  »  101  »  200 » 25  40  55  »  201  »  300 » 30  50  70  »  301  »  450 » 40  65  85  »  451  »  600 » 50  75  100  »  601  »  800 » 60  85  115  »  801  » 1,000 » 70  95  130 öfver   1,000 » 80  105  145  
Derest man med zon förstår hvarje område, som omfattar mer än den lägsta afståndsenheten — i Sverige numera kilometern —, kan man såsom zontariffer i viss mån betrakta tarifferna för befordringen af åkdon, hästar och boskap, der afgiften beräknas för begynnande tiotal kilometer, samt för il- och fraktgods, der vid uträkning af fraktsatserna väglängd, som 
page_number=145, index= - Zontariff ... 
understiger 100 km., afrundats uppåt till närmaste med 2 jämnt delbara kilometertal, väglängd mellan 100 och 500 km. till närmaste med 5 delbara tal och större väglängd än 500 km. till närmaste fulla tiotal km. Till dylika slags zontaritfer torde äfven vara att hänföra den tariff, som å Uddevalla–Vänersborg–Herrljunga jernväg tillämpas för personbefordringen. Den 92 km. långa jernvägen är indelad i 8 zoner, hvar och en 12 km., med undantag af den sista, som blir 4 km. kortare. Zonens början räknas från den station, der den resande påstiger tåget, och den resande får för en zonafgift färdas till hvilken station som hälst belägen t. o. m. 12 km. från påstigningsstationen. Öfverstiger resans längd 12 km., får han mot tvänne zonafgifter färdas till station, som är belägen 24 km. från begynnelsestationen, o. s. v. Afgiften för resa inom en zon är 25 öre i III:dje klass och dubbelt i I:sta klass med rätt för den resande att medtaga resgods fritt till den vanliga vigten af 25 kg. Inga tur- och returbiljetter säljas. 
Emellertid förbinder man i allmänhet med ordet zontariff det begrepp att densamma skall för större zoner angifva samma afgift, d. v. s. att afgiften skall vara lika hög för resa till den första som till den sista stationen inom samma zon. Har då zonen en betydlig bredd, ernås för resor på längre håll en prisnedsättning gent emot för resor på närmare håll. Och det är åstadkommandet af nedsättning i biljettprisen å landets jernvägar, som varit syftet med de förslag om införande af en på zonsystemet byggd persontariff, hvilka på sista tiden framstälts från flere håll, i Sverige bl. a. i form af motioner vid riksdagarna 1890 och 1891 af Johan Johansson i Noraskog samt 1891 och 1893 af E. Thermaenius. Den yttre anledningen till att man för ernående af detta mål ansett zontariffen vara så lämplig ligger deri att en i Ungern d. 1 Aug. 1889 införd ny persontariff, delvis byggd på detta system, haft ett synnerligen godt resultat i afseende å ökningen af såväl antalet resande som inkomsterna af persontrafiken. Hufvuddragen af denna tariff äro följande. För hvarje resa från en station till närmaste station gäller <i>ett och samma</i> pris, och till den derpå närmast följande också <i>ett,</i> något högre pris, dessa stationer må nu ligga på längre eller kortare afstånd från den station, hvarifrån resan börjas. Dessa äro de två zonerna för lokaltrafiken. För resor derutöfver försäljas biljetter till 14 zoner med ett mellanrum för de 11 första af 15 km. mellan hvar och en och för den 12:te och 13:de af 25 km. Den 14:de omfattar alla afstånd bortom den 13:de, d. v. s. utöfver 225 km. Till priset för 226 km. kunna alltså äfven de längsta resor å ungerska statsbanorna företagas, allenast med det förbehåll att, om färden utsträckes på andra sidan om Budapest, särskild afgift debiteras för resan <i>till</i> och särskild för resan <i>från</i> hufvudstaden. Detta förbehåll är gjordt icke så mycket af finansiella skäl som fast mer i huvudstadens intresse. — Biljettprisen för de två zonerna för lokaltrafiken och för de fjorton zonerna för fjärrtrafiken ställa sig sålunda. För resor till närmaste station utgå afgifterna med 30 kreuzer i I:sta, 15 i II:dra och 10 i III:dje klass, till närmast derpå följande station med ungefär halfannan gång dessa belopp, eller resp. 40, 22 och 15 kreuzer (1 krz. = 1,78 öre). För resor till station bortom den andra, men inom 25 km. från utgångsstationen utgå afgifterna å person- och blandade tåg med resp. 50, 40 och 25 kreuzer och å snälltåg med 20 proc. högre belopp, d. v. s. resp. 60, 50 och 30 krz. För de följande 11 zonerna, eller t. o. m. den 12:te, utgår afgiften med jämna multiplar af dessa belopp; för den 12:te zonen således med 12 ggr mer än för den första zonen. Mellan den 12:te och 13:de samt den 13:de och 14:de zonen är differensen i I:sta och i III:dje klass dubbelt så stor, men i II:dra klass för snälltåg precis och för persontåg nära lika stor som mellan de föreg. zonerna. Till följd häraf utgår afgiften för äfven den längsta resa å ungerska statsbanorna (omkr. 700 km.) i I:sta kl. med 8, i II:dra med 5,8 och i III:dje med 4 gulden, å snälltåg 20 proc. mer, eller resp. 9,60, 7 och 4,80 gulden. Se närmare nedan stående tariff.   <i>Den ungerska zontariffen.</i>   Snälltåg  Persontåg   I.  II. III.  I.  II. III.   Kreuzer.  Första stationen  —  —  —  30  15  10  Andra stationen  —  —  —  40  22  15  1 zonen  1–25 km.  60  50  30  50  40  25  2  »  26–40 »  120  100  60  100  80  50  3  »  41–55 »  180  150  90  150  130  75  4  »  56–70 »  240  200  120  200  160  100  5  »  71–85 »  300  250  150  250  200  125  6  »  86–100 »  360  300  180  300  240  150  7  » 101–115 »  420  350  210  350  280  175  8  » 116–130 »  480  400  240  400  320  200  9  » 131–145 »  540  450  270  450  360  255  10  » 146–160 »  600  500  300  500  400  250  11  » 161–175 »  660  550  330  550  440  275  12  » 176–200 »  720  600  360  600  480  300  13  » 201–255 »  840  650  420  700  530  350  14  » 256 och deröfver»  960  700  480  800  580  400  
Äfven i Österrike är sedan år 1890 en, på andra grunder byggd, s. k. zontariff gällande för personbefordringen å statsbanorna och flere enskilda jernvägar. — En jämförelse mellan personafgifterna, sådana de äro å svenska statsbanorna och sådana de utgå enligt den ungerska tariffen, gifver vid handen att, om man undantager den sista zonen — öfver 225 km. —, priset å enkel biljett är omkr. 30 proc. <i>högre,</i> men deremot priset å en tur- och returbiljett 20–25 proc. <i>billigare</i> än priset för 2 enkla biljetter för resa med snälltåg i Ungern (tur- och 
page_number=146, index= - Zontariff ... 
returbiljetter säljas nämligen der ej vidare efter införandet af zontariffen); för längre afstånd än 225 km. ställa sig deremot biljettprisen dess fördelaktigare för Ungern, ju större afståndet är. Erinras må ock, att i Sverige 25 kg. frivigt för resgods är medgifven, medan i Ungern afgift skall erläggas för allt resgods, som ej medtages i kupén. Att den ungerska zontariften visat ett så lysande resultat gent emot resultaten af den tariff, som förut tillämpades, är att tillskrifva dels att biljettprisen å de ungerska jernvägarna enligt sistnämnda tariff voro oskäligt höga och derför hade en prohibitiv verkan i afseende å freqvensen, dels att för alla afstånd utöfver 225 km. biljettprisen enligt den nya tariffen sattes lika, hvilket, då det längsta afståndet å ungerska jernvägarna, för hvilket biljett till 14:de zonen berättigar, är omkr. 700 km., medförde en så betydande nedsättning af den förutvarande höga afgiften, att den ovilkorligen måste locka till ett stort antal resor. — Jfr Riksdagstrycket 1890, 1891, 1893; »Jernbanebladet», årg. 1890, 1891, 1892, 1893; »Finska jernvägsmannabladet», årg:. 1890, 1891, 1892, 1893; J. Lundberg: »Är det önskligt, att principen för det ungerska zonsystemet i afseende å passagerareafgifterna införes å de svenska jernvägarna» (i Svenska Turistföreningens årsskrift 1890); A. Söderblom: »Biljettpris och persontrafik» samt »Zontarif på statens jernvägar» (båda i Tekniska samfundets i Göteborg förhandlingar); E. Svensén: »Om införande af zontariff vid statens jernvägar» (i Nationalekonomiska föreningens förhandlingar); »Den ungerska zontariffen och dess skuggsidor» (i Sveriges Allmänna exportförenings cirkulär n:o 57, 1892); E. Engel: »Zontariffen» (öfvers. 1892), N. Lindskog: »Zontariff» (1893), och K. Trotzig: »Billigare jernvägsresor genom zontariff» etc. (1894). J. L. 
<b>Zonuridae,</b> <i>zool.,</i> är en familj inom ordningen ödlor och kräldjurens klass. De utmärka sig genom förekomsten af ett hudveck, som går längs kroppssidorna och är beklädt med mindre fjäll. Kroppsformen är ofta starkt förlängd, och då kunna antingen extremiteterna blifva mer eller mindre förkrympta eller ock fria sådana alldeles saknas. Dit höra pansarslårna (se d. o.) och <i>Ophiosaurus</i> (se d. o.), derjämte slägtet <i>Zonurus,</i> som har väl utbildade extremiteter, plattadt, trekantigt hufvud och en tjock svans, försedd med i ringar anordnade, taggiga fjäll. Dithörande arter bebo bergiga trakter i Afrika. L–e. 
<b>Zoofag</b> (af Grek. <i>zoon,</i> djur, och <i>fagein,</i> äta), köttätande; köttätare. 
<b>Zooforos,</b> zoforos, Grek., Lat. <i>zophorus</i> (af Grek. <i>zoon,</i> djur, bild, och <i>ferein,</i> bära, sål. egentl. »djurbärare»), <i>byggnadsk.,</i> frisen å byggnader i jonisk eller korintisk stil. Den har sitt namn deraf att den plägade prydas med reliefframställningar af menniskor och djur i en sammanhängande följd. Se Pelareordning, sp. 963. 
<b>Zoofyter,</b> <i>Zoophyta</i> (af Grek. <i>zoon,</i> djur, och <i>fyton,</i> växt), djurväxter, <i>zool.,</i> äldre namn på den grupp bland de lägre djurtyperna, hvilken nu vanligen kallas <i>Coelenterata</i> l. kavitetsdjur (se d. o.). O. T. S. 
<b>Zoogena bildningar,</b> zoogena aflagringar (af Grek. <i>zoon,</i> djur, och <i>genein,</i> födas), <i>geol.,</i> sådana bildningar eller aflagringar, som förmedlats eller uppstått genom djurlifvets verksamhet, såsom t. ex. snäckbankar, infusorieskikt, korallref. I många fall har organismernas hopning försiggått på ett sätt, som föga afviker från den rent mekaniska sedimentbildningen. — De aflagringar, som hafva <i>växtlifvets</i> verksamhet att tacka för sin uppkomst, benämnas fytogena (af Grek. <i>fyton,</i> växt). E. E. 
<b>Zoogeografi</b> (af Grek. <i>zöon,</i> djur), djurgeografi. Efter skiljaktigheter i den allmänna prägeln, som utmärker olika trakters fauna, har man indelat jordytan i ett antal djurgeografiska regioner (provinser). Om ock gifvetvis dylika regioner ej kunna tillämpas i samma mån och med alldeles samma gränser med afseende på alla djurgrupper, och om de ock delvis äro förenade genom områden, hvilka bilda öfvergångar dem emellan, blir dock jordytans indelning i de sex hufvudregioner, som zoologerna i enlighet med Sclaters och Wallaces förslag tämligen enhälligt numera antagit, ett ganska adeqvat uttryck för land- och sötvattensdjurens naturliga utbredningsområden. Dessa sex hufvudregioner äro 1) palearktiska regionen: Europa, det tempererade Asien och Afrika norr om Atlas; 2) nearktiska regionen: Grönland och Nord-Amerika t. o. m. norra Mejico; 3) etiopiska regionen: Afrika söder om Atlas, Madagaskar, Mascarenerna och Syd-Arabien; 4) indiska eller orientaliska regionen: Kina söder om palearktiska regionen, Främre och Bortre Indien samt den malajiska arkipelagens öar till Java, Bali, Borneo och Filippinerna i öster; 5) australiska regionen: Celebes, Lombok och de öster om dessa belägna öarna, Australien samt Söderhafsöarna; 6) neotropiska regionen: Syd-Mejico, Antillerna och Syd-Amerika. Dessa hufvudregioner har man åter försökt indela i ett antal underregioner. Sålunda särskiljas i den palearktiska regionen fyra underregioner: den <i>europeiska,</i> omfattande Europa med undantag af de tre syd-europeiska halföarna; <i>Medelhafsregionen,</i> landen omkring Medelhafvet; den <i>sibiriska,</i> större delen af norra Asien; och den <i>mandsjuriska,</i> östliga delen af Kina och Japan. — Flere orsaker hafva bidragit att gifva åt dessa olika djurgeografiska regioner deras olikartade fauna. Olikheten i temperaturen spelar sålunda en stor rol och förklarar, att de regioner, som innesluta de tropiska delarna af jordbältet, bebos af djurformer, på ett annat sätt utbildade, än de, som förekomma i de kallare trakterna. Emellertid finna vi lätteligen, att temperaturskilnaderna ej kunna vara den enda eller ens den vigtigaste förklaringsgrunden för djurformernas nuvarande geografiska fördelning. Sålunda eger den palearktiska regionen ett stort antal djurarter, som saknas i den nearktiska, oaktadt många trakter i båda dessa regioner, såväl hvad temperatur som andra yttre naturförhållanden beträffar, erbjuda fullständigt likartade existensförhållanden för djurverlden. I sjelfva verket har det ock visat sig, att t. ex. den till Nord-Amerika 
page_number=147, index= - Zontariff ... 
från Europa införda gråsparfven trifves der lika väl som i sitt ursprungliga hemland. Likaledes är det bekant, att i Australien, hvilket — på några oväsentliga undantag när — ursprungligen ej egt andra däggdjur än de allra lägsta (kloakdjuren och pungdjuren), de dit införda kaninerna utvecklat sig till en verklig landsplåga. Betydelsefullare än klimatet äro de för flertalet djur oöfverstigliga naturliga skiljemurar, hvilka i form af stora haf, höga bergskedjor, vidsträckta öcknar l. dyl. skilja de djurgeografiska hufvudregionerna från hvarandra. Djurlifvet har inom en sålunda afskild zon under långa tider kunnat utveckla sig i en riktning och erhållit en från andra regioner skild prägel. Emellertid finnas djurarter, som äro kosmopoliter, och andra, som förekomma i trakter, hvilka äro skilda från hvarandra genom, som det tyckes, oöfverstigliga gränser. Dessa fall kunna förklaras dels genom den utomordentliga lätthet, med hvilken vissa former (t. ex. på äggstadiet) kunna förflytta sig, dels med hänsyn till geografiska och klimatiska förändringar samt förskjutningar i fördelningen af land och vatten, hvilka bevisligen försiggått i såväl yngre som äldre geologiska perioder. Sålunda finner förekomsten af desamma djurarterna på höga berg, hvilka nu äro skilda från hvarandra genom vidsträckta slättland, äfvensom öfverensstämmelsen mellan flere af den höga nordens å ena samt Alpernas och Pyrenéernas djurformer å andra sidan, sin förklaring i det af geologien ådagalagda faktum att under en jämförelsevis mycket ny period ett arktiskt klimat rådde i Central-Europa (»istiden») och jöklar af väldiga dimensioner åtminstone delvis utfyllde dalsträckningarna mellan högbergen. Det är vidare bevisadt, att under denna period norra och mellersta Europa varit bebodt af en och samma polarfauna. När istiden nått sitt slut, qvarstannade en del af de arktiska djur formerna å de högre bergen, medan en ny, söder- och österifrån kommande djurbefolkning bemäktigade sig de lägre belägna regionerna. Geologiska skäl göra det ock sannolikt, att under den äldre pliocentiden ett stort antal likartade djurformer bebott den höga nordens sammanhängande landsträckor och, först när temperaturen börjat sjunka, småningom vandrat söderut till Gamla och Nya verlden. På detta sätt kunna vi förklara slägtskapen mellan Europas och Nord-Amerikas djurverld, i det många arter i båda dessa regioner äro identiska eller visa så ringa afvikelse från en gemensam stamform, att de knappast kunna sägas hafva utvecklat sig till nya »arter» (ren, elg, bäfver etc.). Den australiska kontinenten och Tasmanien utmärka sig från alla de andra regionerna derigenom att de — bortsedt från de kosmopolitiska fladdermössen och några gnagare — af däggdjur ega endast de lägst organiserade och geologiskt äldsta, nämligen kloakdjur och pungdjur. Med hänsyn till sin däggdjursfauna kunna vi derför anse, att Australien — frånsedt de senare inkomna ofvannämnda högre formerna samt den ännu senare införda dingon — qvarstår på ett utvecklingsskede, som ungefärligen motsvarar juraperiodens i Europa. Vi kunna näppeligen förstå denna Australiens djurverld, som äfven med afseende på andra grupper visar sig vara mycket skiljaktig från öfriga regioners, annat än under det antagandet att den är en, låt vara modifierad, qvarlefva efter en förr vidt utbredd djurbefolkning, som å andra ställen utrotats af de yngre och högre formerna, medan den i Australien, tack vare tidigt inträffande geografisk isolering, kunnat bibehålla och vidare utveckla sig. — Öarnas djurverld är ur zoogeografisk synpunkt af särskildt intresse. Det finnes ett stort antal öar, som kunna räknas till de oceaniska öarnas klass, emedan de åldrig utgjort en del af något större fastland, utan uppstått midt i verldshafvet och sålunda måste hafva erhållit sin djurbefolkning genom vandring tvärs öfver vattnet. I motsats till dessa ega de s. k. kontinentala öarna, hvilka på goda skäl anses under forna geologiska perioder hafva stått i landförbindelse med närmast belägna kontinenter, en från de oceaniska öarna ganska afvikande djurverld. Wallace har framhållit, att om rundt omkring alla nu existerande kontinenter uppdrages den linie, som utmärker hvarest hafvet är två kilometer djupt, finner man, att med blott två undantag (Madagaskar och Nya Zeeland) hvarje ö, som hör till de kontinentalas klass, faller innanför denna linie, under det alla öar, som ligga utanför densamma, omisskänligen bära de oceaniska öarnas kännetecken. Wallace drager deraf den slutsatsen att tvåkilometerslinien tillnärmelsevis angifver de gränser, innanför hvilka kontinental utveckling och förändring under de kända geologiska perioderna hafva försiggått. I allmänhet ega de oceaniska öarna ett jämförelsevis ringa antal djurarter, men bland dessa ofta en rätt stor procent för ön eller ögruppen egendomliga former. Darwin har sökt förklara detta förhållande derigenom att arter, som invandra till ett isoleradt område, afpassa sig till detsamma och undergå förändringar hufvudsakligen under den förutsättningen att dessa förändringar ej åter utplånas genom korsning med från moderlandet inryckande, oförändrade stamformer. Bland Galápagosöarnas 26 landfoglar äro 21–23 för denna ögrupp egendomliga former, hvaremot Bermudasöarnas, hvilka tämligen regelbundet besökas af nord-amerikanska foglar, ej hafva att uppvisa en enda för dem kännetecknande fogelart Liknande är förhållandet med Madeiras fogelfauna, som sammansättes af dels afrikanska, dels europeiska arter, hvaremot det öfvervägande flertalet af landsnäckor och skalbaggar på denna ö tillhör arter, som ej förekomma annanstädes. Kännetecknande för flertalet af de oceaniska öarna är ock, att de sakna inhemska landdäggdjur (med undantag af fladdermöss) och groddjur. — Med afseende på hafsdjurens förekomstsätt kan man skilja på <i>litoral-</i> l. kustdjur, hvilka lefva vid kusterna, <i>pelagiska</i> djur, som simma på hafsytan eller de ytliga vattenlagren, samt <i>djuphafsdjur,</i> hvilka bebo oceanernas större djup. Äfven för dessa har man sökt uppställa olika regioner, hvilka dock ej äro så skarpt begränsade som de för landdjuren gällande. 
page_number=148, index= - Zontariff ... 
Existenzvilkorens likformighet i de stora hafsdjupen måste med nödvändighet alstra ett likformigt djurlif på alla punkter; sålunda torde djupen under 900 m. bebos öfverallt af i det närmaste desamma djurformerna. Djuphafsformerna tyckas vara bundna vid två horisontalbälten, af hvilka det ena ligger närmare hafvets yta, medan det andra är regionen närmast hafsbottnen; emellan dessa ligger ett bälte, i hvilket åtminstone alla något större djur helt och hållet saknas. Alldeles blottade på djurlif äro ej ens de största djupen. Ehuru alla hufvudgrupper af ryggradslösa djur äro företrädda i djuphafsfaunan, så lemna dock tagghudingar och svampar den största kontingenten; äfven några urdjursgrupper och koraller äro karakteristiska djuphafsformer. Af stort intresse är, att många djuphafsformer äro samslägtingar med under sekundärperioden lefvande djurformer. Sålunda har först genom de senare årens djuphafsundersökningar blifvit ådagalagt, att representanter af flere tagghudingar (t. ex. sjöborrar), hvilka man länge känt endast från krittidens aflagringar, ännu, föga förändrade, qvarlefva i de stora hafsdjupen. Till de pelagiska djuren höra flertalet fadiolarier, rörmaneterna, en del små kräftdjur, vissa snäckor, hufvudfotingar och säckdjur; de enda i hafvet lefvande insekterna äro ock pelagiska. Af fiskar höra hit sillformerna, makrillerna, svärdfiskarna, flertalet hajfiskar m. fl. och bland däggdjuren hvaldjuren. Äfven sådana djurarter, som i fullt utbildadt tillstånd äro strandbygore eller djuphafsdjur, föra som larver ett pelagiskt lefnadssätt. L–e. 
<b>Zoogoni.</b> Se Ontogoni. 
<b>Zoografi</b> (af Grek. <i>zoon,</i> djur, och <i>grafein,</i> skrifva), djurbeskrifning. Se Zoologi. 
<b>Zookemi</b> (af Grek. <i>zoon,</i> djur), djurkemi (se d. o.), fysiologisk kemi. 
<b>Zoolatri</b> (af Grek. <i>zoon,</i> djur, och <i>latreia,</i> tjenst), dyrkan af djur, sådan, som förekommer hos naturfolk och utgör ett qvarstående drag äfven i högre utvecklade mytologier. 
<b>Zoolit</b> (af Grek. <i>zoon,</i> djur, och <i>lithos,</i> sten), förstenad lemning af något forntida djur, djurpetrifikat. Se Fossil och Förstening. 
<b>Zoolog</b> (af Grek. <i>zoon,</i> djur, och <i>logos,</i> lära), idkare af vetenskapen om djuren (zoologien). — Zoologisk, som har afseende på zoologien; afsedd att belysa djurens naturalhistoria. 
<b>Zoologi</b> (af Grek. <i>zoon,</i> djur, och <i>logos,</i> lära), vetenskapen om djurverlden. I. <i>Zoologiens begrepp och olika delar.</i> Det vetenskapsområde, som har den organiska verlden till föremål för sin forskning, och som benämnes biologi (»läran om lifvet»), sönderfaller efter de två organiska naturrikena, växt- och djurriket, i två stora hufvudgrupper: botanik och zoologi. Till sin princip äro botanik och zoologi en enhetlig vetenskap; den enas metodik måste i allt väsentligt sammanfalla med den andras, enär företeelserna i växt- och djurriket kunna återföras till samma grundlagar, samt enär växter och djur vid all olikhet i speciella delar dock måste anses ega ett gemensamt ursprung. Uppställandet af botanik och zoologi som två skilda vetenskaper kan sålunda söka sitt berättigande endast i rent praktiska skäl. Zoologien har att sysselsätta sig med alla de företeelser och lifsyttringar, som kunna iakttagas hos djuren. På grund af de olika synpunkter, ur hvilka forskningen kan sysselsätta sig med djurverlden, kunna vi i första rummet särskilja två hufvuddiscipliner, nämligen fysiologi och morfologi. Af dessa omfattar <i>fysiologien</i> djurkroppens funktioner, härledningen af dessa funktioner ur elementära processer samt dessas förklaring ur allmänna lagar, medan <i>morfologien</i> har till uppgift att utforska dessa funktioners materiella underlag, alltså kroppens och dess olika delars beskaffenhet och dennas förklaring. Då sålunda morfologien är att uppfatta som den »animaliska formläran» i dess helhet, har man sökt indela densamma i flere discipliner, hvilka dock hvarken kunna i alla afseenden strängt afgränsas från hvarandra, ej häller på grund af sin historiska utveckling alltid, som vi framdeles skola lära känna, uppfattats i sitt rätta förhållande till hvarandra. Hålla vi oss till den numera tämligen allmänt antagna indelningen i <i>anatomi</i> och <i>utvecklingslära</i> i inskränkt bemärkelse, eller <i>embryologi</i> (<i>ontogeni;</i> Haeckel), så skulle den förra hafva att sysselsätta sig med organismen — här liksom i det följande menas tydligtvis med organism alltid den djuriska organismen — och dess sammansättning i fullt utbildadt, könsmoget tillstånd, medan embryologien skulle hafva organismen under dess olika utvecklingsskeden, fr. o. m. ägget tills den uppnått sin fulla mognad, till föremål för sin forskning. Anatomien åter har man skilt i <i>makroskopisk</i> och <i>mikroskopisk</i> anatomi. Den senare skulle hafva till uppgift att undersöka förutom kroppens minsta beståndsdelar, cellerna, samt det sätt, på hvilket dessa äro förenade med hvarandra till uppbyggandet af organen, äfven dem af kroppens öfriga strukturförhållanden, som i allmänhet äro tillgängliga för undersökning endast med användande af särskilda optiska hjelpmedel, medan deremot den makroskopiska anatomien mera uteslutande skulle sysselsätta sig med kroppens och organens »gröfre» byggnad. Redan af det sagda framgår, att här ej kunna föreligga tvänne till sitt innehåll och sin teoretiska metod strängt skilda vetenskapsgrenar, utan att denna skilnad fastmera, såsom ock redan benämningarna makro- och mikroskopisk anatomi antyda, betingas af något rent yttre, af en i första rummet teknisk detalj, i det föremålet för forskningen i ena fallet är tillgängligt för obeväpnadt öga, i det andra endast med tillhjelp af förstoringsglas (mikroskop) och med de på denna undersökningsart beroende skiljaktiga preparationsmetoderna. Ohållbarheten af denna skilnad framträder ock på det påtagligaste, då vi vända oss till undersökningen af alla mindre djur — ej blott de encelliga urdjuren, utan äfven en stor mängd flercelliga djur, såsom hjuldjur, vissa maskar o. s. v. —, hvilka öfver hufvud taget kunna studeras endast med tillhjelp af mikroskop, och med afseende på hvilka, det ej kan blifva tal om någon skilnad mellan »gröfre» och »finare» byggnad. Principielt mera berättigadt är att uppfatta cell-läran, d. 
page_number=149, index= - Zontariff ... 
v. s. undersökningen rörande cellernas natur och deras förhållande till hvarandra vid väfnadernas bildning, som en särskild disciplin; denna betecknas vanligen som <i>histologi</i> (väfnadslära). Att det ur praktisk synpunkt äfvensom specielt för den morfologiska undervisningens behof stundom kan vara gagneligt att skilja mellan makro- och mikroskopisk anatomi, är påtagligt. — Efter de olika synpunkter, som äro ledande vid undersökningen, skiljer man på <i>beskrifvande</i> (deskriptiv) och <i>jämförande</i> (komparativ) <i>anatomi,</i> och detta såväl då det gäller den finare (mikroskopiska) som den gröfre (makroskopiska) anatomien. Är kroppens sammansättning som sådan, dess form och det ömsesidiga förhållandet mellan de skilda organen undersökningens uppgift och mål, förhåller sig anatomien beskrifvande: den fastställer och skildrar fakta utan att draga några slutsatser ur dessa fakta. Den beskrifvande anatomien är sålunda en uteslutande empirisk disciplin. Är åter kännedomen af fakta endast medel, deremot de genom jämförelser ur samma fakta dragna slutsatserna undersökningens mål, då är anatomien jämförande. Medan sålunda den beskrifvande anatomien är uteslutande analytisk, är den jämförande anatomiens metod syntetisk. Af dessa bestämningar framgår, att endast den jämförande anatomien kan göra anspråk på benämningen vetenskap, ty en blott och bart »beskrifvande» vetenskap är en sjelfmotsägelse. Vidare har erfarenheten lärt, att den rent beskrifvande anatomien ej ens i hvarje fall kan, såsom stundom framhålles, anses som förarbete och grundlag af den jämförande anatomien. Detta framgår redan deraf att den förra, som blott samlar och beskrifver fakta, saknar synpunkter för bedömandet af dessa faktas värde. Ty i och för sig sjelf är det ena faktum af samma betydelse som det andra; först när dessa fakta skola användas till uppbyggandet af ett system, erhålla de ett olika värde, graderas deras värde. Derutaf följer — och detta skulle lätteligen kunna bevisas genom exempel ur den anatomiska literaturens historia —, att i och för sig sjelfva obetydliga och oansenliga organisationsförhållanden, hvilka af den beskrifvande anatomien betraktats såsom »tillfälliga» eller underordnade och derför af denna antingen ej blifvit tillräckligt uppmärksammade eller rent af uteslutna ur beskrifningen, kunna blifva af allra största betydelse för en undersökning, hvilken ställer som sin uppgift att uppsöka sambandet mellan skilda organisationer, och för hvilken således en i och för sig ytterst ringa eller inkonstant strukturegendomlighet kan vara af oskattbar betydelse för bedömandet af samma strukturs mera utbildade framträdande på ett annat stadium. Sin betydelse får deremot den beskrifvande anatomien, då den ställer sig i vissa praktiska discipliners tjenst; sålunda är antropotomien, eller läran om menniskokroppens byggnad — ett kunskapsområde, för hvilket benämningen anatomi förr specielt tillämpades —, oumbärlig för läkekonsten och har derför utvecklats i närmaste samband med denna, medan vissa husdjurs anatomi står i samma förhållande till veterinärmedicinen. Benämningarna antropotomi och <i>zootomi</i> (läran om djurens kroppsbyggnad med uteslutande af menniskans) hafva uppkommit såsom resultat af den skilda historiska utveckling, som sagda discipliner förete, och till hvilken vi i det följande skola återkomma. De kunna endast i så måtto anses vara skiljaktiga, som de hafva skilda föremål, hvaremot deras metod är fullkomligt identisk. Slutligen må här påpekas den skefva uppfattningen, som ofta göres gällande, att anatomien skulle hafva att sysselsätta sig endast med organismernas <i>inre</i> byggnad. I anatomiens begrepp ligger uppenbart, att den, såväl såsom beskrifvande som ock såsom jämförande, har att i samma utsträckning taga hänsyn till de s. k. yttre karaktererna, d. v. s. den yttre kroppsformen och de på kroppsytan belägna organen. Sålunda kunna tydligtvis t. ex. hårens och fjädrarnas form, färg, anordning, relativa storleksförhållanden o. s. v. lika väl sägas falla inom anatomiens område som hvilket inre organ som hälst; och när man velat förlägga sysslandet med sagda organs här uppräknade egenskaper till den s. k. zoologiska systematikens område (jfr nedan), har man uteslutande tagit hänsyn till den rent tekniska metodens olikhet, som i det anförda fallet ej består i samma förberedelse (preparation) som vid undersökning af de inre organen. — Vända vi oss åter till <i>embryologien,</i> hvilken vi ofvan betecknat som den andra af morfologiens hufvudgrenar, så kan, då vi förmå uppfatta och förstå en djurform eller ett organ till deras fulla betydelse endast om vi ega kännedom om deras uppkomst och utveckling, anatomien, för såvidt densamma gör anspråk på att vara en vetenskap, ej nöja sig med kunskapen om den färdiga djurkroppen eller det färdiga organet, utan måste beständigt taga hänsyn till djurkroppens eller organets form, sammansättning o. s. v. på de olika stadierna af deras utveckling. Ett organ hos en djurart kan nämligen under sin individuella utveckling genomgå formtillstånd, hvilka hos andra djur finnas fixerade under hela lifvet. Vidare inträffar det ofta, att ett organ i fullt utbildadt tillstånd är så starkt modifieradt, att endast kännedomen af dess utveckling under foster- eller larvlifvet kan lemna oss upplysning rörande detta organs verkliga morfologiska betydelse. Sålunda gestaltar sig embryologien till en betydelsefull och oumbärlig del af den vetenskapliga, den jämförande anatomien. 
Af zoologiens fysiologiska gren hafva vi först att märka <i>fysiologien i trängre bemärkelse,</i> hvilken, beroende på sin historiska utveckling, kommit att hittills — åtminstone i yttre afseende — intaga en från den öfriga zoologien skild ställning. Denna art af fysiologi (»konservationsfysiologi»; Haeckel), hvilken står till den praktiska medicinen i samma förhållande som antropotomien (se ofvan), undersöker organismens verksamhet, lifsyttringar och organens funktioner i och för sig sjelfva. Den jämförande fysiologien, till hvilken vetenskap ännu ej stort mera än förarbetena är gjordt, har i analogi med den jämförande anatomien till 
page_number=150, index= - Zoologi ... 
uppgift att ådagalägga sambandet mellan de enklare och de mera sammansatta funktionsarterna, att härleda det ena funktionsfenomenet ur det andra. Endast såsom en gren af fysiologien är psykologien att uppfatta. — Fysiologiens andra hufvudafdelning har man betecknat som <i>relationsfysiologi,</i> d. v. s. läran om den djuriska organismens förhållande till den yttre verlden. Denna art af fysiologi sönderfaller åter i två delar: ekologi och korologi. <i>Ekologien,</i> som man oftast ser alldeles oegentligt betecknad som biologi, är läran om djurens hushållning och alla yttre lefnadsförhållanden, således djurens samtliga relationer till såväl deras oorganiska som organiska omgifning, med ett ord alla de komplicerade förhållanden, hvilka Darwin betecknat som vilkoren för »kampen för tillvaron». Ekologien bildar alltså en hufvudbeståndsdel i det, som man vanligen förstår med naturalhistoria. Den andra grenen af relationsfysiologien, <i>korologien,</i> är läran om djurens utbredning på jorden. Den innefattar sålunda ej blott undersökningarna rörande djurens horisontella utbredning, eller djurgeografien (zoo-geografi), utan ock rörande deras vertikala utbredning, t. ex. djurlifvets fördelning i hafven. 
Morfologiens och fysiologiens resultat sammansmälta till det, som man numera vanligen brukar benämna <i>organismernas genealogi,</i> eller slägtskapslära, och denna finner sitt kortaste uttryck i <i>djursystemet,</i> hvarför ock den <i>zoologiska systematiken</i> i sin här framställda betydelse kan identifieras med genealogien. Sålunda står ock systematiken ej, såsom man stundom föreställer sig, i någon motsättning till morfologien och fysiologien; den har fastmera till sitt högsta och egentliga mål att samla morfologiens och fysiologiens väsentligaste resultat till en öfversigtlig framställning, till ett helt, och att antyda genom förening eller särskiljande af större och mindre formgrupper eller kategorier (typer, klasser, ordningar, familjer, slägten, arter, varieteter) hvilka insigter rörande djurformernas slägtskapsförhållanden vi vunnit genom morfologiens och fysiologiens undersökningar. Enligt denna uppfattning blir således systemet ett kort, pregnant uttryck för den biologiska forskningens ståndpunkt för tillfället. Men för att systematiken verkligen skall kunna motsvara sin här framställda uppgift, kan den ej nöja sig med att taga hänsyn endast till de <i>nu</i> lefvande djurformerna, utan måste äfven i sig upptaga dem, som numera äro utdöda (fossila). På den grund måste äfven en annan vetenskapsgren flyttas in på zoologiens område, nämligen <i>paleontologien,</i> eller läran om de djurformer, som under flydda geologiska perioder befolkat vår jord. Denna art af paleontologi, hvilken som en väsentlig beståndsdel ingår i zoologien, kunna vi beteckna som <i>morfologisk paleontologi</i> i motsats till den art af paleontologien, som står i geologiens tjenst vid bestämmandet af de geologiska aflagringarnas relativa ålder, och som kan betecknas som <i>stratigrafisk paleontologi.</i> Den morfologiska paleontologien bildar alltså den i egentlig mening historiska grenen af zoologien. Såsom sådan utgör den en vigtig del af en disciplin, som af flertalet biologer, hvilka hylla descendensteorien, benämnes <i>fylogeni</i> (fylogoni), d. v. s. djurartens eller djurstammens utvecklingshistoria — i analogi med »ontogeni». eller individens utvecklingshistoria — och har till uppgift att söka efter det genetiska sambandet mellan de olika djurformerna. Bortser man från de teoretiska förutsättningarna, skulle sålunda fylogenien vara identisk med systematiken, som ju har att gifva ett uttryck för detta -från fylo-geniens ståndpunkt fullt verkliga, ej blott tänkta — genetiska samband (se ofvan) under form af det zoologiska systemet (organismernas »stamträd»). — Det är tydligt, att den uppfattning af systematikens väsende, som här framstälts, ej sammanfaller med det man — förr allmänt och stundom ännu — menar med systematik, som skulle vara en disciplin, som har till uppgift att namngifva, beskrifva, lära urskilja och inregistrera i de systematiska förteckningarna de olika djurformerna. Såsom uteslutande beskrifvande saknar denna art af systematik fullständigt karakteren af vetenskap — alldeles frånsedt att, såsom erfarenheten lärt, densamma vid sina beskrifningar företrädesvis fäster sig vid den yttre formen, t. ex. skalen hos blötdjuren (deraf den gängse benämningen »konkyliologi» för kunskapen om denna djurgrupp). Sin praktiska betydelse får emellertid denna art af zoologisk verksamhet, hvilken vi skulle kunna beteckna som <i>zoografi</i> (djurbeskrifning), för de zoologiska samlingarna (museerna), der densamma af lätt insedda skäl företrädesvis odlas och utgör liksom dessa samlingar sjelfva ett nödvändigt underlag och i viss mening ett förarbete för den rent vetenskapliga zoologien. 
II. <i>Den moderna zoologiens historiska utveckling. A) Allmän öfversigt.</i> Få vetenskaper hafva att uppvisa en egendomligare utvecklingsgång än nutidens zoologi, i det flere af de olika discipliner, som enligt ofvan lemnade framställning måste anses konstituera zoologien, utbildats fullkomligt skilda från hvarandra, men delvis i intimt samband med andra, för zoologien främmande discipliner. Sålunda sysselsatte sig de, som kallade sig »zoologer», länge förnämligast med det, som ofvan betecknats som zoografi och oekologi, alltså med beskrifvande af djurformernas yttre och lefnadssätt; från anatomien hemtades förnämligast blott sådana karakterer, som kunde vara till gagn för arternas särskiljande. De mer eller mindre artificiella system, som framgingo ur denna verksamhet, denna »systematik», gestaltade sig under sådana förhållanden till knappast annat än fackverk, i hvilka de nyupptäckta formerna beqvämligen kunde inordnas. Fysiologien, anatomien och embryologien — särskildt de högre djurens — hafva ända till 1800-talets början utvecklats så godt som alldeles oberoende af de nyss skildrade grenarna af zoologien. De uppkommo i en annan vetenskaps, den praktiska medicinens, tjenst. Det var läkaren, som, då han för sina studier ej alltid kunde erhålla menniskolik, nödgades taga sin tillflykt till studiet af en del djur, särskildt däggdjur. Först i 18:de årh. 
page_number=151, index= - Zoologi ... 
började man att åter upptaga det under hela medeltiden fullkomligt försummade studiet af de lägre djurens anatomi. Och först i början af 19:de årh. sammanfattade Cuvier de under tidernas lopp hopade anatomiska fakta för att deraf uppbygga en jämförande anatomi i strängare bemärkelse. Samtidigt vann ock insigten af det inre sambandet mellan den sistnämnda vetenskapen och »systematiken» alltmera insteg, hvaraf slutligen en sammansmältning af dessa båda discipliner blef en nödvändig följd. Bekant är likaledes, att paleontologien har uppkommit och odlats ända till på allra senaste tid så godt som uteslutande af geologerna, samt att psykologien ansetts höra till den spekulativa filosofiens domän. Först sedan denna sammansmältning af de på skilda vägar uppkomna och utbildade zoologiska disciplinerna egt rum, kunde zoologien öfvervinna det rent empiriska stadiet och utveckla sig till en vetenskap i egentlig bemärkelse. 
<i>B</i>) <i>Kronologisk redogörelse för zoologiens utveckling, a</i>) <i>Den klassiska forntiden.</i> Den mest elementära och derför äldsta art af zoologiskt vetande framträder i kännedomen om och särskiljandet af de enstaka djurformerna. Tydligtvis blefvo först de djur föremål för menniskans uppmärksamhet och teoretiska intresse, hvilka på ett eller annat sätt ingrepo i hennes hushållning, sålunda i första rummet husdjuren, vidare de vilda matnyttiga eller skadliga djuren samt slutligen äfven de, hvilka utmärka sig genom påfallande yttre, storlek eller egendomligt lefnadssätt. Dock kan man äfven under den för-aristoteliska perioden spåra några kunskaper om djurens byggnad. Den äldste forskare, om hvilken det berättas, att han sysslat med djurs anatomi, är Alkmaion i Kroton (omkr. 520 f. Kr.); detsamma uppgifves om Demokritos. Den egentlige grundläggaren af zoologisk vetenskap är Aristoteles (d. 322 f. Kr.), enär han samlade föregående forskares strödda rön och sammansmälte dessa på ett metodiskt sätt med sina egna vidsträckta iakttagelser. De vigtigaste af hans zoologiska skrifter behandla »djurens tillkomst», »djurens delar» och »djurens historia». Aristoteles är ej att uppfatta som blott beskrifvande zoolog; han betraktade fastmera djuret som en lefvande organism i dess förhållande till den omgifvande naturen, tog hänsyn till djurens utveckling, byggnad och lifsyttringar samt skapade sålunda en i viss mening jämförande zoologi. Sålunda är ock Aristoteles' indelning af de olika djurformerna ej att uppfatta som ett system i vanlig bemärkelse, utan som en skildring af det vi numera skulle benämna djurens anatomi och fysiologi. Om ock de af honom använda två stora hufvudrubrikerna »bloddjur» (<i>enaima</i>) och »blodlösa djur» (<i>anaima</i>) bero på en oriktig iakttagelse — för resten lätt förklarlig med hänsyn till de honom till buds stående undersökningsmedlen —, i det inga af honom anförda djurformer äro i saknad af blodvätska, så bör dock ihågkommas, att dessa kategorier sammanfalla med mycket senare zoologers (se nedan) särskiljande af ryggradsdjur och ryggradslösa djur (Aristoteles sjelf har framhållit förhandenvaron af en ryggrad hos »bloddjuren»), äfvensom att han ej användt dessa uttryck för att egentligen beteckna sina hufvudgrupper, utan att han uppfattar dem blott som skilnader, hvilka kunna användas som väsentligare eller oväsentligare kännetecken för att karakterisera dessa grupper. För resten är, såsom nedanstående öfversigt visar, flertalet af hans grupper uppstäldt på grund af ett större antal karakterer och sålunda till sin princip att uppfatta som grunddrag till ett naturligt system, sådant som det först i långt senare tid och med mycket rikligare tillgångar har kunnat utbildas. Aristoteles' nio hufvudafdelningar äro: 1) fyrfotadjur, som föda lefvande ungar (= däggdjur med undantag af hvaldjuren), 2) foglar, 3) äggläggande fyrfotadjur (= kräldjur och amfibier), 4) hvaldjur, 5) fiskar, 6) mjukdjuren (= hufvudfotingar), 7) djur med mjukt skal (= högre kräftdjur), 8) flerfotade leddjur (= insekter, spindlar, tusenfotingar och maskar) och 9) fotlösa skaldjur (företrädesvis = snäckdjur och musslor). Till denna sista grupp hänför Aristoteles också såsom »egendomliga slägten» ett antal lägre djur, af hvilka senare zoologer bildat gruppen zoofyter. Inom de nämnda nio grupperna urskilde han vidare underafdelningar utan att dock uppställa dem som kategorier af olika rangordning. — Efter Aristoteles har forntiden att uppvisa endast en nämnvärd zoologisk skriftställare, Plinius d. ä. (d. 79 e. Kr.). Sjelfständig forskare var dock Plinius ej, utan blott en flitig kompilator. Han citerar ofta Aristoteles, men missuppfattar honom ej sällan och upptager okritiskt fabelaktiga uppgifter, hvilkas värdelöshet redan Aristoteles ådagalagt. Äfven Plinius' indelning af djurriket i landdjur, vattendjur och flygande djur, hvilken ända till Gesner (1500-talet) blef den förherskande, är underlägsen den aristoteliska. 
<i>b</i>) <i>Medeltiden.</i> Det är gifvet, att den i auktoritetstron fängslade menniskoanden hvarken kunde känna behof af eller ega förmåga till sjelfständig naturvetenskaplig forskning. Som en zoologiens främjare mot sin vilja förtjenar påfven Bonifacius VIII att nämnas, hvilken förklarade alla dem, som undersökte menniskolik, i bann. Till följd deraf tvungos läkarna att taga sin tillflykt till studiet af en del djur, hvarigenom särskildt i däggdjurens anatomi ej obetydliga kunskaper förvärfvades. Om vi bortse från en mängd skrifter af arabiska författare, hvilka lemna beskrifningar af åtskilliga djurformer, förtjena att nämnas blott tre dominkanmunkar, Tomas af Cantimpré, Albertus Magnus och Vincens af Beauvais, hvilka lefde i midten af 13:de årh. och först ställde sig till uppgift att med begagnande af Aristoteles' skrifter framlägga en omfattande bearbetning af den tidens zoologiska vetande. Den mest betydande af dessa var Albertus Magnus, hvilkens förnämsta förtjenst ligger deri att han för sin samtid framställt Aristoteles som naturfilosof och zoologisk läromästare och dessutom återupptagit ett själfständigt naturstudium. 
<i>c</i>) <i>Nyare tiden.</i> 1) <i>Den för-linnéska perioden.</i> Boktryckerikonsten, de iakttagelser och 
page_number=152, index= - Zoologi ... 
samlingar, som föranleddes af större och mindre upptäcktsfärder, bildandet af akademier och vetenskapliga sällskap samt framförallt försöken att frigöra sig från det kyrkliga herraväldet, hvilka karakterisera den nyare tidens början, inverkade väckande och befruktande äfven på de biologiska vetenskaperna. Sålunda måste engelsmannen E. Wottons (1492–1555) 1552 utkomna arbete »De differentiis animalium» betecknas som ett för sin tid synnerligen lyckligt försök i zoologisk systematik. Ännu betydelsefullare för zoologiens utveckling under 16:de årh. voro de arbeten, som K. v. Gesner (1516–65) och Ulysses Aldrovandi (1522–1605) utförde. Hos båda spåras bemödandet att bringa något slags ordning i det alltmer tillväxande materialet och vinna en öfversigt af de på den tiden kända djurformerna. Att diagnoserna sakna skärpa beror väl i främsta rummet på saknaden af artbegreppet samt af en sträng terminologi och nomenklatur. Gesner införde först goda afbildningar i de zoologiska beskrifningarna; så har t. ex. ingen mindre än Albrecht Dürer lemnat bidrag till hans arbete. I samma riktning och efter hufvudsakligen samma plan var den verksamhet, som skotten John Johnstone under 1600-talet utöfvade. Vid sidan om de nämnda, encyklopediska arbetena utkommo under 16:de och 17:de årh. allt talrikare beskrifningar och afbildningar öfver exotiska djurformer, hemförda af sjöfarande, men företrädesvis af läkare (af dessa ofta i farmakologiskt syfte) och missionärer från de nyupptäckta verldsdelarna. Äfven sammanfattande, delvis på egna iakttagelser grundade beskrifningar öfver större djurgrupper, såsom Belons bok öfver foglarna, Rondelets öfver fiskarna och Mouffets öfver insekterna, tillhöra detta tidskede. Medan de hittills omtalade zoologiska författarna så godt som uteslutande egnade sig åt beskrifningen af djurens yttre former, upptagas under denna period, för första gången efter Aristoteles, återigen undersökningarna öfver djurens byggnad och utveckling. Dock uppträdde djuranatomien ej ännu som sjelfständig disciplin, utan stod, som ofvan redan framhållits, i den praktiska medicinens tjenst: djuranatomerna voro nästan utan undantag läkare. Af dessa må här nämnas: Volcher Coiter (1535–1600), hvilken ej blott undersökte och beskref ett stort antal zootomiska detaljer, särskildt skelettet, utan ock vissa stadier af hönsäggets utveckling; Hieron. Fabricius (1537–1619), hvilken sysselsatte sig med djuranatomi företrädesvis för fysiologiens skull; M. Aurelio Severino (1580–1656), hvilken i ett särskildt arbete (»Zootomia democritica») samlade den tidens zootomiska vetande och sökte genom fastställande af den metod, som djuranatomien har att följa, i någon mån vindicera hennes rätt till en sjelfständigare ställning; Thomas Willis (1622–75), hvilken genom sina undersökningar särskildt öfver hjernan kan betecknas som en af den jämförande anatomiens grundläggare. Af ofantlig betydelse ej blott för anatomiens utbildning, utan ock för kännedomen om de mindre, för obeväpnadt öga ej eller ofullkomligt uppfattbara djurformerna blef mikroskopets användande i zoologiens tjenst. Det är italienaren Malpighi (1628–94) och holländaren Leeuwenhoek (1632–1723), hvilka som mikroskopiker hafva inlagt stora förtjenster. Den sistnämnde undersökte först en del urdjur, upptäckte blodkropparna och vågade sig t. o. m. på hjernans finare anatomi. Samtidig med dem var Swammerdam, berömd för sina undersökningar öfver insekterna. Under denna period verkade äfven Harvey (1578—1657), blodomloppets frejdade upptäckare, som först påvisade en för allt lefvande gemensam utvecklingsprincip, i det han betecknade ägget som all organisk substans' ursprung (<i>omne vivum ex ovo</i>). I detta sammanhang förtjenar ock nämnas italienaren Redi (1626–97), hvilken angrep läran om uralstringen (<i>generatio aequivoca</i>), i det han påvisade, att insektlarver ej uppkomma ur ruttnande ämnen, såsom dittills antagits, utan ur ägg. I början af 1700-talet finna vi en mängd forskare sysselsatta med studiet af de lägre djurens anatomi och utvecklingshistoria, medan tillika flere naturvetenskapliga expeditioner till aflägsna land hemförde rika skatter af exotiska djurformer, som då gjordes till föremål för mer eller mindre ingående, äfven anatomiska undersökningar. Till höjandet af det naturvetenskapliga intresset och af det kritiska arbetet bidrog ock stiftandet af flere akademier och lärda sällskap, som hade till särskild uppgift att odla naturvetenskaperna, och af hvilka de äldsta och mest betydande voro den tyska Academia naturae curiosorum (1652), det engelska Royal society (1662) och den franska Académie des sciences (1699). Öfversigten af denna period kan lämpligen afslutas med omnämnandet af en zoolog, som jämnat vägen för det arbete, hvilket kännetecknar det följande tidsskedet, nämligen John Ray l. Rajus (1628–1705). Af banbrytande betydelse för den beskrifvande zoologien (och botaniken) är införandet af arten (species) som ett strängt definieradt naturhistoriskt begrepp. Om ock uttrycket »species» blifvit användt före Rays tid, fattades det dock uteslutande i rent logisk formel betydelse och kunde lika väl beteckna en lägre som en högre naturlig grupp. Visserligen kan anmärkas, att artbegreppet är en konstgjord enhet, hvars faktiska ohållbarhet våra dagars biologiska forskning uppvisat; men lika obestridligt är, att art-hypotesen på den tid, då den framträdde, var af den allra största betydelse för de enstaka djur- (och växt-) formernas kännedom och för att precisera iakttagelserna öfver dem. Vid klassifikationen fäste Ray företrädesvis afseende på vigtigare anatomiska förhållanden och införde skarpare definitioner ej blott för arterna, utan ock för de högre kategorierna. Det af Ray sjelf utarbetade zoologiska systemet omfattade ryggradsdjuren och insekterna, medan hans vän Lister bearbetade blötdjur och maskar. — 2) <i>Den linnéska perioden.</i> Berättigandet att beteckna ett skede af zoologiens historia som det linnéska kan härledas ur den nya ställning, som biologien genom Linnés verksamhet kom att intaga i vår kulturs utveckling, och det inflytande Linné 
page_number=153, index= - Zoologi ... 
utöfvade på flere generationer af naturforskare. I viss mån kan Linné (1707–78) betecknas som zoologiens reformator, hvarför en något utförligare redogörelse för hans historiska betydelse, hvarvid vi i hufvudsak ansluta oss till den af Carus uttalade uppfattningen, här torde vara på sin plats. Skola allmänna sanningar kunna härledas ur enskilda iakttagelser, måste de senare återgifvas så noggrant, att man under alla omständigheter vet hvarom fråga är. Detta hade dock ända till Linnés framträdande ej varit möjligt, hvarken inom zoologien eller inom botaniken. Af djur hade, man lärt känna ett ganska betydande antal, men ingen var i stånd att med säkerhet angifva om icke två eller flere beskrifningar kunde passa in på ett och samma djur. Inom det filosofiska området skulle sedan århundraden ingen fallit på den tanken att ens tala om en vetenskap, såvida ej de ämnen, som togos i betraktande, kunde på ett klart utprägladt språk så tydligt betecknas, att hvarje fackman redan vid anförandet af ett bestämdt namn fullkomligt insåg hvad frågan gällde. Men om man kastar en blick i de naturhistoriska arbetena af Linnés närmaste föregångare, en Ray, en Klein m. fl., så framträder det missförhållandet särdeles känbart, att man i stället för korta, de enskilda formerna fullt motsvarande uttryck, finner mer eller mindre utförligt hållna bestämmelser, som visa sig otillräckliga i alla de fall, i hvilka frågan är att åtskilja en nära beslägtad form från en annan och igenkänna en redan skildrad. Enskilda försök att fastställa terminologien hade väl blifvit gjorda, men icke på ett följdriktigt och omfattande sätt. Linnés sträfvan gick då ock i första rummet ut på att fastställa en terminologi för naturalhistorien. För hvarje klass uppgjorde han listor, i hvilka de yttre och de inre organisationsförhållandena, olikheterna i byggnad, form, läge o. s. v., betecknas med en gång för alla fastslagna termer. Förmedelst dessa blef det möjligt att känneteckna arten genom korta, allmänt begripliga definitioner eller »diagnoser». Men ännu mycket betydelsefullare blef det följdriktigt genomförda systemets kategoribildning i klasser, ordningar, slägten, arter och varieteter. Linné framhåller dock sjelf, att dessa kategorier i viss mening äro artificiella, att deremot uppdagandet af ett naturligt system bildar naturalhistoriens hufvuduppgift. Huru han uppfattade artbegreppet framgår af hans bekanta uttalande: »Det finnes så många arter, som ursprungligen skapats.» Den af Ray först framhållna synpunkten har af Linné blifvit fastslagen i en dogmatisk form. Men endast arter och slägten uppfattade Linné som naturliga (i naturen sjelf grundade) former, hvaremot han ansåg ordningar och klasser åtminstone delvis för artificiella kategorier. Såsom ett synnerligen lyckligt grepp måste slutligen den af honom införda namngifningen af växt- och djurarten betecknas, den s. k. binära nomenklaturen: hvarje art erhöll två, vanligen ur latinet eller grekiskan hemtade namn, som betecknade slägtet och arten. Om ock Linnés system (jfr art. Djur) med rätta har jämförts med ett fackverk, hvars förnämsta förtjenst skulle bestå deruti att i detsamma alla kända och framdeles upptäckta djurformer lätt kunde inordnas, och om det ock på grund af de ofta använda ytliga indelningsgrunderna numera måste anses vara öfvervägande artificielt, kan å andra sidan ej förnekas, att det principielt eftersträfvade att gifva en föreställning om djurformernas verkliga slägtskapsförhållanden samt att Linné åtminstone för de större grupperna lade anatomiska karakterer, så mycket den tidens kunskaper tilläto, till grund för indelningen. För hans oförvillade och omfattande blick i berörda afseende talar det faktum att han inordnade menniskan i sitt djursystem, ett steg, hvilket hvarken Ray eller hans samtida vågat taga, och som klandrades t. o. m. af Buffon, hvilken eljest ej led af några dogmatiska betänkligheter. Linnés hufvudarbete, »Systema naturae», utkom i tretton väsentligen omarbetade upplagor. Linnés snillrike samtida Buffon (1707–88) uppträdde skarpt mot den förres stränga systematisering. Hela hans lysande framställningssätt bär en annan prägel: han skildrar verldsalltet, jordens utveckling o. s. v. ända ned till de enstaka organiska formerna; han redogör ej blott för dessas form, utan ock för deras fädernesland, vanor, instinkter m. m. och söker att påvisa sambandet mellan de enstaka naturföreteelserna. Genom sitt samarbete med Daubenton, hvilken öfvertog den anatomiska delen af de i Buffons arbeten förekommande framställningarna, vann Buffon en något säkrare utgångspunkt för sina jämförelser mellan de olika djurformerna. Härmed sammanhänger ock på det närmaste hans betydelse för den biologiska vetenskapens vidare utveckling: han uppfattade arten ej som oföränderlig, utan anade åtminstone det genetiska sambandet mellan alla organismer, i det han i alla, växter och djur, förutsatte samma grundsubstans. — Det intresse för naturalhistoria, som Linné uppväckt, visade sig på mångahanda sätt. Zoologer i stort antal företogo resor för att lära känna främmande lands fauna; samlingar anlades, och de enstaka djurgrupperna bearbetades efter större måttstock och på grundvalen af ett rikare material. De fleste af Linnés efterföljare nedsjönko dock till den zoografiska ståndpunkten och nöjde sig att i det gifna systemet inregistrera nya former. Bland undantagen förtjenar i första rummet nämnas Pallas (1741–1811), hvilken i sin verksamhet i viss mån förenade Buffons och Daubentons arbetsmetod med linnésk systematisering. – 3) <i>Den moderna morfologiens uppkomst.</i> Det naturhistoriska faktum såsom sådant är ej längre forskningens mål; sträfvan efter att begripa fakta, att ur kombinationen af fakta härleda allmänna lagar framträder allt tydligare hos de män, som möta oss i början af denna period. Redan C. F. Wolff (1733–94), hvilken är att betrakta som den nyare embryologiens grundläggare, och F. Vicq d'Azyr (1748–94), hvilken inlagt stora förtjenster om den jämförande anatomien — ej minst genom att påvisa förekomsten af rudimentära (d. v. s. helt eller delvis gagnlösa) organ —, äro att anse som 
page_number=154, index= - Zoologi ... 
banbrytare för den nyare riktningen. Mest kännetecknande för början af detta skede är dock den s. k. <i>naturfilosofien.</i> Man finner ofta nog »naturfilosofernas» verksamhet ganska omildt bedömd såväl af samtida som af senare författare. Men äfven om det ej kan förnekas, att de ej alltid förmådde stödja sina hypoteser på ett tillräckligt bredt underlag af fakta, och äfven om de invecklade, dunkla fraserna ej sällan dolde brist på logik, torde dock å andra sidan medgifvas, att deras uppträdande bildar en för vetenskapen synnerligen helsosam reaktion mot den råa empirismen, hvilken i inregistrerandet af isolerade fakta, i en andelös zoografi vördade blomman af vetenskaplighet, alldeles frånsedt, att ur naturfilosofiens dunkel småningom de grundtankar bryta fram, som utvecklats och grundats af den moderna filologien. »Naturfilosofien var den tidens signatur och beherskade äfven sådana, som trodde sig vara fullkomligt obesmittade af henne. För nästan alla då lefvande mera betydande anatomer har hon bildat en genomgångsperiod; äfven de, som förklarade sig sjelfva vara naturfilosofiens motståndare, hafva mottagit impulser af henne. Det ofta obegripliga och lyriskt öfverspända språket, som ej sällan betjenar sig af de djerfväste bilder, har mycket bidragit att sätta den i vanrykte» (Gegenbaur). Sålunda har ock Okens (1779–1851) verksamhet blifvit mycket olika bedömd. Medan somliga frånkänna honom tankeskärpa och naturvetenskaplig metodik samt reducera hans betydelse för biologiens utveckling väsentligen till utbredningen af intresset för naturvetenskaperna inom vidsträckta kretsar, uppskatta andra — och detta väl med rätta — hans förtjenster betydligt högre. De framhålla, att Oken antagit en gradvis försiggående utveckling inom organismernas verld, att han först insett sanningen af det faktum, som af nyare (Haeckel) formulerats sålunda: individens utveckling är en rekapitulation af artens (stammens), en upptäckt, som af Carus tillskrifves Kielmeyer (1793). Äfven verteber-teorien, d. v. s. åsigten att hufvudskålen liksom ryggraden ursprungligen består af kotor (segment), som först framhölls af ingen mindre än Goethe, hvilken som naturforskare likaledes är att räkna till naturfilosoferna, har Oken sjelfständigt utvecklat. Nästan samtidigt utbildade sig i Frankrike en beslägtad riktning, hvars främste representant var E. Geoffroy Saint-Hilaire (1772–1844). Denne, hvilken utgick från Buffons idéer rörande den djuriska organisationens enhet, ådagalade för första gången mera utförligt, att samma organ hos olika djur kan hafva skilda funktioner och till följd deraf mycket olikartad byggnad. Dermed var vägen jämnad för en riktigare uppfattning af organens utveckling inom djurriket, i det man småningom lärde sig att skilja mellan fysiologiskt och morfologiskt likartade organ, eller, såsom man senare betecknat dem, mellan analoga och homologa organ. I sin »Philosophie anatomique» uppställer han flere betydelsefulla teorier, såsom »principe du connexions» (samma delar uppträda alltid i samma relativa läge och förening), »principe du balancement des organes» (hvarje utbildning eller förstoring af ett organ försiggår städse på bekostnad af ett annat) m. fl. Blainville (1777–1850), bekant för sitt värdefulla arbete öfver ryggradsdjurens skelett och tandsystem, uttalade sig för nödvändigheten af att taga hänsyn till embryologiens vittnesbörd vid jämförande anatomiska frågor, något, som dittills i allmänhet försummats. En annan ställning intager Lamarck (1744—1829). I sin »Philosophie zoologique» (1809) grundlade han den vetenskapliga descendensteorien och blef derigenom grundläggaren af den riktning, som nyskapat metod och innehåll i vår tids biologi. »Den nästan allmänt antagna förutsättningen att organismerna genom oföränderliga egenskaper bilda beständigt olika arter, hvilka skulle vara så gamla som naturen sjelf, vederlägges dagligen.» Om ock redan Buffon och Geoffroy S:t Hilaire betviflade artens oföränderlighet, är dock Lamarck den förste, som sökt visa på hvilket sätt, enligt hvilka lagar djurformernas föränderlighet skulle försiggå. I första rummet ställer han lefnadssättet, men tillskrifver jämväl inflytanden utifrån äfvensom ärftligheten förmågan att fixera de småningom inträdande förändringarna; en stor rol spelar enligt Lamarck i detta afseende bruket eller icke-bruket af ett organ. Utbildningen af ett organ står i närmaste förhållande till dess användande. Sin skarpblick på det genealogiska området ådagalade han bl. a. derigenom att han för första gången förenade ryggradsdjuren till en gemensam grupp och således insåg det nära genetiska samband, i hvilket dessa djur stå till hvarandra. — Vi hafva nu kommit till den period i zoologiens utveckling, der de ur skilda källor uppkomna disciplinerna jämförande anatomi, embryologi och formkännedom allt fullständigare börjat sammanflyta till en enhetlig vetenskap: morfologien. Men den empiriska grundvalen, på hvilken de senast omnämnde forskarna sökte uppföra denna byggnad, var hvarken tillräckligt bred eller solid, insigten i förhållandet mellan de olika organisationsformerna var ej ännu nog klar och djup. Ännu hade hvarken den jämförande anatomien eller embryologien nått den erforderliga fulländningen. Att genom nya, dittills oanade upptäckter å nyo grundlägga dessa båda vetenskapsområden och tillika fruktbargöra dessa upptäckter i morfologiskt syfte var framför andra Cuviers och Baers förtjenst. Cuvier (1769–1832) beherskade, derigenom att han utsträckte sina anatomiska undersökningar öfver nästan alla djurgrupper och organsystem, en så stor summa af fakta, som knappast någon före honom gjort. Hans »Leçons d'anatomie comparée» (1805) bilda ej blott en rik fyndgrufva för kännedomen om djurens organisation, utan kunna jämväl betecknas som det första eller åtminstone vigtigaste försök att sammansmälta zoologien i ordets gamla betydelse med anatomien. Men äfven en annan disciplin behandlades af Cuvier för första gången ur verkligt morfologiska synpunkter; näml. ryggradsdjurens paleontologi i »Recherches sur les ossements fossiles», genom hvilket 
page_number=155, index= - Zoologi ... 
stora arbete biologerna fingo göra bekantskap med en ny verld af djurformer. Rörande hans system se art Djur. I det han förklarade egendomligheterna i organens byggnad såsom beroende på lifvet och på organismens enhet, insåg han det nödvändiga samband och det ömsesidiga beroende, som finnas mellan skilda organ. Ur ett enda organ hos en djurform kan man, enligt Cuviers uppfattning, draga slutsatser med afseende på alla andra. Detta är lagen om »delarnas korrelation», hvilken i Cuviers händer visade sig synnerligen fruktbringande särskildt med afseende på rekonstruktionen af fossila djurlemningar. Han fann vidare, att de funktionelt vigtigaste organen äro de mest konstanta, medan de mindre vigtiga äro de till form och utbildning mest föränderliga. Denna sats (»principe de la subordination des caractéres») vann stor användning i Cuviers system. Gent emot det af tidigare biologer uttalade antagandet om organisationsplanens enhet uppställde Cuvier läran om fyra olika djuriska grundformer — de sedermera s. k. »typerna» —, nämligen ryggradsdjur, blötdjur, leddjur och stråldjur. Inom hvar och en af dessa grundformer finnas skiljaktigt utbildade organisationstillstånd, hvilka sinsemellan uppvisa väsentliga gemensamma drag, men afvika från de till de andra grundformerna hörande. Genom denna uppfattning ställde Cuvier sig i skarp motsats till den af naturfilosoferna, af Geoffroy S:t Hilaire, Lamarck o. a. företrädda läran om det genetiska sambandet mellan organismerna. Och om äfven Cuvier genom typläran införde morfologien på nya fruktbara banor, i det jämförelsen koncentrerades på det typiskt likartade, så minskades dock denna hans förtjenst ej oväsentligt derigenom att han fasthöll vid artens oföränderlighet, så att »slägtskapen» mellan djurformerna för honom får blott symbolisk betydelse. Det stora anseende, som Cuvier åtnjöt, förmådde dock under en lång period uppbära hans läror. — Samtidigt med Cuvier uppträdde i Tyskland J. Fr. Meckel (1781—1833), hvilken genom sitt ännu i dag högt uppburna arbete »System der vergleichenden anatomie» inlagt stora förtjenster om morfologiens utveckling. I embryologien vann typläran ett nytt stöd genom v. Baers (1792–1876) klassiska undersökningar. Genom förening af den jämförande anatomiens resultat och de grundläggande embryologiska upptäckter, för hvilka vetenskapen har att tacka v. Baer — vi påminna här blott om upptäckten af däggdjursägget (1827) —, kom han till den vigtiga uppfattningen af djurformen, att densamma är produkten af den typ, till hvilken den hör, och af den utvecklingsgrad, till hvilken den hunnit, eller med hans egna ord: »Typ och utvecklingsgrad determinera de enskilda formerna». — Den kraftiga impuls, som utgått från dessa snillen, har burit rika frukter. Män sådana som G. R. Treviranus, Tiedemann, Rathke, Joh. Müller, Owen, Siebold, Leydig, M. Sars m. fl. hafva lemnat vigtiga morfologiska bidrag på skilda områden. Vidare förtjena här framhållas de nya uppslag, som väfnadsläran genom Schwanns celltcori erhållit. Samtidigt utbildades det zoologiska systemet på de af Cuvier uppförda fundamenten. Medan man redan tidigare skilt urdjuren från stråldjuren och uppfört dem som en särskild typ samt likaledes särskilt maskarna som sjelfständig typ, påvisade Leuckart (1848), att ej häller stråldjuren kunde anses som en enhetlig typ, utan måste upplösas i tvänne: kavitetsdjur och tagghudingar. Äfven blötdjurens typ har genom nyare undersökningar ådagalagts innesluta åtminstone tre skilda grundformer. Men de genom dessa och andra biologers arbeten vunna rika frukter: det djupare och allsidigare inträngandet i djurens organisation, embryologiens upptäckter, den fullständigare kännedomen om de utdöda djurformerna kombinerad med kännedomen om de nu lefvande formernas utbredning o. s. v., voro ej längre förenliga med typläran i dess ursprungliga form. Fastmera gåfvo dessa hopade kunskaper allt rikligare stöd åt descendensteorien, redan anad af forntidens tänkare och vetenskapligt grundlagd af Lamarck. Grundprincipen i den moderna biologien kan då i korthet uttryckas sålunda. De olika formerna af växter och djur hafva ej skapats eller uppkommit hvar och en för sig, den ena oberoende af den andra; de stå fastmera i ett verkligt (ej blott tänkt) närmare eller fjarmare slägtskapsförhållande. De nu lefvande växt- och djurarterna äro ej oföränderliga, utan hafva under tidernas lopp genomgått en rad af förändringar; de hafva utvecklats ur andra arter. I sin nya form har descendensteorien framstälts af Darwin (se denne). Ehuru man ofta kan finna descendensteorien framställd som liktydig med »darwinismen» (se d. o.), bör dock ihågkommas, att den senare är blott ett sätt att förklara härstamningen, och att sålunda sjelfva descendensteorien ej beröres af darwinismens antagande eller förkastande. Medan sålunda grundtanken i descendensteorien, sådan den ofvan skisserats, numera omfattas af alla sjelfständigt arbetande biologer samt vunnit ett inflytande och en betydelse, som sträcka sig vida öfver den egentliga biologiens råmärken, är darwinismen fortfarande föremål för kritik och vidare utbildning. Sålunda har darwinismen af nyare forskare erhållit flere modifikationer och vigtiga tillägg, af hvilka vi här nämna endast Dohrns lära om funktionsvexlingen och Weismanns undersökningar rörande förvärfvade egenskapers ärftlighet. Deremot hafva de af några biologer (t. ex. Kölliker) gjorda försöken att med andra teorier ersätta darwinismen såsom förklaringsprincip för descendensteorien ej lyckats vinna allmännare erkännande. Såsom darwinismens förnämsta bearbetare förtjena, utom de redan nämnde, att i första rummet anföras Wallace, Huxley och Haeckel. Den nya läran har verkat reformerande och befruktande på alla biologiens områden. Sålunda har den jämförande anatomien, numera fullständigt frigjord från beroendet af den praktiska medicinen, erhållit förnämligast genom Gegenbaurs arbeten och inflytande nytt lif. Detsamma gäller om den numera med sistnämnda disciplin intimt förenade embryologien, sådan den utbildats af A. Kovalevski, Balfour, bröderna Hertwig, Kleinenberg, v. Beneden 
page_number=156, index= - Zoologi ... 
m. fl. Vigtiga bidrag till den moderna utvecklingslärans utbildning afgifva de i oanadt antal gjorda nya fynden af fossila organismer, hvilka på ett förtjenstfullt sätt bearbetas af Gaudry, Rütimeyer, Filhol, Cope, Marsh, Osborn m. fl. Såsom kännetecknande för den riktning, i hvilken det zoologiska arbetet numera går, må anföras, att den gren af morfologien, som stöder sig på de genom en högt uppdrifven och ganska komplicerad teknik under de sista åren mycket utbildade anatomiska och embryologiska disciplinerna, har undanträngt den egentliga zoografien. Äfven hafva under senaste tider utförts några arbeten, hvilka inom zoologien förbereda en jämförande fysiologisk riktning. — Rörande zoologiens historia se Carus: »Geschichte der zoologie» (1872), samt jämför O. Schmidt: »Die entwicklung der vergleichenden anatomie» (1855), och Gegenbaur: »Grundzüge der vergleichenden anatomie» (1870). L–e. 
<b>Zoologia danica,</b> berömdt planschverk, innehållande 160 kopparstick med latinsk text, utkom i Köpenhamn i 4 bd 1777–1806. Arbetet var afsedt att afbilda och beskrifva alla märkligare djurformer inom den danska och norska faunan — alltså ett sidostycke till den samtidigt utkomna »Flora danica» (se d. o.) — och fick stor betydelse särskildt genom sina förträffliga afbildningar af de lägre hafsdjuren. Första bandet utgafs af O. F. Müller, det andra och det tredje efter hans efterlemnade teckningar. Det fjerde, af Abildgaard m. fl., lemnade åtskilligt öfrigt att önska. Arbetets titel användes äfven å ett senare utkommet illustreradt verk öfver den danska djurverlden med populär text af yngre författare, af hvilket 3 häften utkommo 1878–82 under J. K. Schiödtes ledning och 5 häften till 1893, omfattande däggdjur, fiskar, spindeldjur och parasitmaskar (endast den första och den sista afdelningen är ännu afslutad). E. Ebg. 
<b>Zoologiska institutioner och samlingar (museer).</b> De flesta större zoologiska museer leda sitt ursprung från furstliga kuriositets- eller raritetskabinett, i hvilka mer eller mindre i ögonen fallande djurformer (uppstoppade foglar, snäckskal, koraller o. s. v.) voro sammanförda med antiqviteter, etnografiska och konstföremål o. dyl., eller ock hafva de anlagts af undervisningsanstalter, vetenskapliga sällskap eller af enskilda amatörer. (Den schweiziske naturforskaren Gesner omtalas som den förste anläggaren af ett naturaliekabinett, i Zürich omkr. 1550.) Deras omfång var vanligtvis ej större, än att de kunde inrymmas i boningshus eller slott eller i offentliga byggnader, som voro uppförda hufvudsakligen för andra ändamål. Ofta hade de insamlade naturalierna, liksom konstföremålen, ej annat ändamål än att utsmycka egarens bostad. När de på detta sätt småningom uppkomna samlingarna senare skulle ombildas till zoologiska museer, upprättades åt dem endast undantagsvis nya, för deras ändamål särskildt lämpade byggnader, utan de inrymdes vanligen i lokaler, hvilka förut haft en annan bestämmelse. Några af de nu existerande större zoologiska museerna hafva grundlagts redan under 17:de årh. (t. ex. Hamburgs 1653); de flesta äro dock af yngre datum. Sålunda grundlades den mest betydande af detta slags zoologiska samlingar, den i British museum (se d. o.) 1753, då genom ett parlamentsbeslut Sir Hans Sloanes samlingar, bestående af böcker, ritningar, medaljer, dyrbara stenar, instrument, zoologiska föremål och ett herbarium, inköptes af staten. Sedan under en lång följd af år de naturhistoriska samlingarna i British museum, hvilka uppnått en betydligare storlek än i något annat museum, lidit af det alltför trånga utrymmet, börjades slutligen 1873 uppförandet af en särskild byggnad för dessa samlingar, och 1886 öppnades det nya naturhistoriska museet i South Kensington för allmänheten. De största zoologiska samlingar i Europa näst efter den nämnda finnas i Paris, Leiden och Berlin. Derefter kommer Smithsonian institution, i Washington. Medan de nämnda äro statsinstitutioner, underhållas andra af enskilda lärda sällskap, såsom museerna i Lyon, Frankfurt a. M., Lybeck m. fl. Alla museerna af det nu anförda slaget — således de, som ej stå i mera direkt samband med läroanstalter — hafva ett dubbelt ändamål, nämligen dels att insamla och förvara material, som kan vara egnadt att tjena den vetenskapliga forskningen, dels att lemna den stora allmänheten tillfälle att genom åskådning vinna någon insigt om djurverlden. Man har numera småningom börjat allt allmännare inse, att på grund af den hittills följda anordningen de zoologiska museerna endast i mycket ofullkomlig grad uppfylla sitt ändamål. Mycket arbete, betydande penningesummor och ett dyrbart utrymme hafva offrats för att i de flesta fall skapa ett sakernas tillstånd, hvilket lika litet är egnadt att tjena vetenskapens kraf som att tillgodose allmänhetens intressen. Såsom de allra flesta större museer nu äro anordnade, har man bemödat sig att utställa alla sina skatter. Den nödvändiga följden deraf blir, att den, som ej är specielt zoolog, från besöket i ett dylikt museum, med sina massor af väl eller illa uppstoppade djur, med alla dessa, ofta osynliga djur i spritburkar med obegripliga påskrifter, med alla dessa för lekmannens öga fullkomligt mystiska skelett, knappast medför något annat intryck, än att han skådat en efterbildning af Noaks ark samt att djurriket är så öfverväldigande stort och brokigt, att det vore förspilld möda att söka få någon kunskap om detsamma. Äfven för zoologen, hvilken för sina undersökningar behöfver anlita samlingarna, är en dylik långt drifven utställning synnerligen ogynsam. Han behöfver nämligen ett material så rikligt och så lätt åtkomligt som möjligt, men i stället finner han detsamma i ett sådant tillstånd, att det ofta ej utan skada för sin egenskap af utställningsföremål kan undersökas; ty det är gifvet, att t. ex. uppstoppade foglar och uppställda skelett äro vida mindre tillgängliga för undersökningen än fogelskinn och lösa skelettdelar. Dessutom saknar han i ett dylikt museum ej sällan nödigt utrymme för sina arbeten. Man har derför föreslagit, att de zoologiska samlingarna skulle delas i två skilda afdelningar: en utställningssamling för allmänheten och en för 
page_number=157, index= - Zoologi ... 
den vetenskapliga forskningen bestämd hufvudsamling. Den förra afdelningen bör erbjuda ett urval af de mest typiska djurformer, preparerade och uppställda så omsorgsfullt som möjligt och försedda med korta, men upplysande beskrifningar; ej blott djurets yttre form, utan äfven dess inre organisation bör, såvidt möjligt, göras åskådlig genom lämpliga preparat. Medgifver utrymmet det, bör i en särskild afdelning utställas åtminstone de allmännare inhemska djurformerna, skadliga och nyttiga insekter o. s. v. I den för det vetenskapliga råmaterialet afsedda afdelningen kan med fördel det s. k. magasinssystemet användas: de olika föremålen ordnas i lämpliga lådor och skåp, lätt tillgängliga och i närheten af tillräckliga arbetsplatser. Hittills har dock en mer eller mindre konseqvent tillämpning af denna plan blifvit vidtagen blott vid fyra stora museer, nämligen i Cambridge (Nord-Amerika), London, Berlin och Hamburg. För att gifva en föreställning om den oerhörda mängd föremål, som ett dylikt museum omfattar, må anföras, att museet i Berlin (1891) innehåller af däggdjur 14,250 nummer, af foglar 47,200, af kräl- och groddjur 15,000, af fiskar 13,000, af insekter 850,000, af blötdjur 150,000 samt af öfriga lägre djur omkr. 29,000. 
Så länge zoologiens tyngdpunkt företrädesvis låg i beskrifning och gruppering af djurformerna, voro ock de vid läroanstalterna upprättade zoologiska institutionerna knappast annat än museer i mindre skala. Uppstoppade och på annat sätt konserverade djur utgjorde hufvudmassan af samlingarna och upptogo den öfvervägande delen af det tillgängliga utrymmet. Med den zoologiska vetenskapens utveckling och de nya mål, hvilka densamma ställt sig, hafva också de zoologiska universitetsinstitutionerna undergått en väsentlig omgestaltning. I de äldre institutionerna hafva de egentliga samlingarna måst mer och mer maka åt sig för att lemna plats dels åt anatomiska och embryologiska preparat, dels och företrädesvis åt laboratorier, der en rik instrumentsamling kan ställas till de moderna undersökningsmetodernas disposition. Ännu mera i ögonen fallande framträder denna reform vid de nyaste institutioner af detta slag, som uppförts t. ex. vid högskolorna i Berlin, Liége och Würzburg. Såsom ett exempel på anordningen af en dylik modern universitetsinstitution förtjenar den 1889 vid sistnämnda universitet upprättade att framhållas. Den innehåller föreläsnings- och demonstrationssal, en större arbetssal för nybörjares praktiska öfningar, flere mindre arbetsrum för utförande af speciella undersökningar och vetenskapliga arbeten, särskilda arbetsrum för institutionens tjenstemän, biblioteksrum samt verkstäder för preparering m. m. En vigtig beståndsdel af institutionen utgöra de olika slagen af större och mindre aqvarier samt ett varmhus för odling af tropiska djur. Samlingarna, som upptaga en större sal och några korridorer, bestå af en samling frankiska djur, en öfversigtssamling öfver djurrikets system, samlingar af djur på sprit, egnade för vetenskapliga undersökningar, samt anatomiska och embryologiska preparat. Dessutom äro i den institutionen omgifvande trädgården inrättade större vattenbassänger af olika slag och storlek för fiskodling, en grotta för i mörkret lefvande djur, stallrum för större däggdjur etc. En på sådant sätt utrustad zoologisk institution tjenar sålunda i lika hög grad den vetenskapliga forskningen som den högre undervisningen. Det är ock numera från de zoologiska universitetslaboratorierna äfvensom från de zoologiska stationerna (se d. o.) och ej längre från de stora museerna, som i allmänhet de arbeten utgå, hvilka bestämma den zoologiska vetenskapens utveckling. 
De största svenska zoologiska institutionerna finnas i Stockholm, Upsala, Lund och Göteborg. Om <i>Naturhistoriska riksmuseum</i> se Vetenskapsakademien (sp. 764 o. f.) och rörande <i>Zoologiska institutionen i Upsala</i> se Upsala universitet (sp. 1487). — Grunden till <i>Lunds universitets zoologiska museum</i> lades af Kilian Stobaeus, som 1735 skänkte sina samlingar till sagda universitet. Någon vidare förkofran erforo dock ej de zoologiska samlingarna, förrän A. J. Retzius 1787 blifvit utnämnd till professor i naturalhistoria och 1811 skänkt till universitetet sina för den tiden synnerligen rikhaltiga zoologiska samlingar. När efter Retzius' afskedstagande, 1812, den af honom innehafda professuren delades i trenne, af hvilka den i naturalhistoria anförtroddes åt Fallen, och sedan Zetterstedt och Sven Nilsson blifvit utnämnda till adjunkter, kom zoologiens studium att omfattas med synnerligen stor ifver. Då dessutom samtidigt såsom zoologer i Lund verkade Sundevall, B. Fries och Sven Lovén, blef Lund en tid bortåt den egentliga skolan för Sveriges zoologer. En följd deraf var, att naturaliesamlingarna tillväxte betydligt. Genom en mängd gåfvor och förnämligast genom sin föreståndare Nilssons outtröttliga nit (han hade 1832 blifvit utnämnd till ord. professor i zoologi) hade samlingarna vunnit en sådan betydenhet, att rikets ständer 1841 beviljade en summa af 25,000 rdr b:ko till uppförandet af ett större institutionshus, dit 1849 förutom de zoologiska samlingarna äfven de kemiska och fysiska institutionerna inflyttades. Genom detta vidgade utrymme blef det möjligt att emottaga en mycket betydande donation, nämligen den gyllenkrookska fogelsamlingen. Såsom de i vetenskapligt afseende mest betydelsefulla delarna af museet förtjena nämnas de företrädesvis genom Nilssons försorg sammanbragta djurlemningarna från Skånes torfmossar samt de af Zetterstedt, Dahlbom m. fl. skänkta insektssamlingarna. Sedan de kemiska och fysiska institutionerna blifvit flyttade till egna byggnader — en del af bottenvåningen upptages ännu af den geologiska institutionen —, har det ökade utrymmet delvis användts att inreda arbetsrum för praktiska öfningar. — Vid <i>Stockholms högskola</i> grundlades hösten 1880 ett <i>zootomiskt institut,</i> ämnadt att tillgodose de kraf, som nutidens zoologi ställer på vetenskaplig undervisning och forskning. I öfverensstämmelse dermed har man afstått från bildandet af ett museum i egentlig mening och 
page_number=158, index= - Zoologi ... 
i stället anskaffat företrädesvis sådana samlingar, som antingen kunna tjena till underlag för eller underlätta sjelfständiga vetenskapliga undersökningar (särskildt på den jämförande anatomiens och embryologien område) eller erfordras för undervisningen. Dessutom har anskaffats en öfversigtssamling af systemets vigtigaste former. Tack vare det lifliga intresse, hvarmed den unga institutionen omfattats, eger densamma särskildt af högre djur ett redan synnerligen rikt arbetsmaterial. I alla rum hafva arbetsplatser för olika ändamål iordningstälts och utrustats med nödiga tekniska hjelpmedel. — Här må jämväl nämnas det på enskildt initiativ tillkomna, i Nov. 1893 öppnade <i>Biologiska museet</i> å k. Djurgården, hvilket har till uppgift att utgöra en framställning af den skandinaviska djurverlden och dess lif i naturen. Museet, som i sitt slag ej har något motstycke i Europa, är ordnadt af konservatorn G. Kolthoff med biträde af docenten C. Bowallius och djurmålaren B. Liljefors. Medelst rundmålning och fristående naturföremål i förening äro skog, berg och haf framställda, så att hvarje djurart visas i sin sanna milieu. Hela den skandinaviska faunan af däggdjur och foglar är der i det allra närmaste komplett företrädd, med omkr. 3,000 uppstoppade exemplar. — <i>Göteborgs museums zoologiska afdelning</i> öppnades för allmänheten 1861 och inrymdes då i tre rum i Ostindiska kompaniets hus. Den upptager numera ej mindre än två och en half våningar i museets vestra flygel. För samlingarnas hastiga tillväxt har man att tacka intendenten A. V. Malms rastlösa verksamhet samt flere göteborgare, som offrat betydande summor för museets utveckling. Af största vetenskapliga betydelse äro museets samlingar från Sveriges vestkust samt delar af de entomologiska samlingarna. Den mycket omtalade »Malmska hvalen» förvaras derstädes. L–e. 
<b>Zoologiska Stationer</b> är den gemensamma benämningen på anstalter, som upprättats i hafvets omedelbara närhet och hafva till uppgift att befordra studiet af hafvets djur- (och växt-) verld i första rummet från rent vetenskaplig ståndpunkt. I programmet för några af dessa stationer ingår jämväl utredandet af sådana frågor, som hafva praktisk-ekonomisk betydelse för fiskena. Dessa stationer äro zoologiska laboratorier, utrustade med alla de hjelpmedel, som erfordras för det ofvan angifna ändamålet. Vid många stationer har äfven inrättats ett för allmänheten tillgängligt aqvarium, der lefvande hafsdjur utställas. De äro numera de förnämsta faktorerna för studiet af de lägre djurens anatomi och embryologi, hvilket genom dessa anstalter vunnit nytt lif och en ofantligt stor mängd nya fakta. För närvarande är ett stort antal zoologiska stationer upprättadt på hela Europas kuststräcka, bekostade af staten, lärda sällskap eller enskilda, ej sällan uppkomna genom en samverkan af alla tre. Den äldsta och mest betydande af Europas zoologiska stationer och tillika den, som mer eller mindre direkt gifvit impulsen till upprättandet af de öfriga, är den af den tyske zoologen Dohrn 1872–74 i Neapel grundade. Densamma är inrymd i två stora byggnader, af hvilka den sist uppförda har till speciel uppgift att befordra studier på det jämförande fysiologiska området. Zoologiska stationen i Neapel utgifver flere olika serier zoologiska publikationer. — Äfven vid svensk kust är en zoologisk station upprättad, nämligen Kristineberg, belägen på Skaftön vid Gullmarsfjorden i Bohus län och grundad 1877 af Sven Lovén med medel skänkta af A. F. Regnell. Den tillhör Vetenskapsakademien, som uppdragit vården af stationen åt Riksmuseets intendent för afdelningen lägre ryggradslösa djur. Laboratoriebyggnaden inrymmer i undre våningen ett större sköljrum, tvänne större aqvarier, ett laboratorium och ett s. k. förrådsrum. Öfre våningen består af sju arbetsrum, en större sal, ett mindre rum för samlingar samt ett förrådsrum. Vindmotorer, som förse akvarierna med rinnande vatten, äro placerade på en tornlik byggnad. Af öfriga byggnader finnas ett större boningshus för de studerande samt ett mindre för föreståndaren. Dessutom eger stationen två draggbåtar med tillbehör samt två smärre båtar. I allt finnas arbetsplatser för tio personer. Stationen har hittills mottagit omkr. 140 besök af äldre och yngre naturforskare, hvilka längre eller kortare tid derstädes idkat studier eller utfört vetenskapliga undersökningar. Af öfriga zoologiska stationer af detta slag må nämnas 15 i Frankrike (bl. dem Arcachon, Arago, Concarneau, Nizza, Villefranche), 6 i Storbritannien, 2 i Norge, 2 i Tyskland, 7 i Nord-Amerika o. s. v. — På senaste tider har man upprättat zoologiska stationer för undersökning äfven af de i sötvattnen lefvande organismerna. Sålunda har en större station för biologiska sötvattensundersökningar blifvit upprättad vid Plönersee i Holstein. Äfven i Sverige har en dylik station nyligen grundats. Då nämligen fråga uppstod om anläggning af en fiskodlingsanstalt i förening med uppfödningsdammar vid Finspång, förenades med sistnämnda anstalt på initiativ af fiskeriinspektören Lundberg ett zoologiskt laboratorium med arbetsplatser för fyra personer och utrustadt med en del undersökningsmateriel. Anstalten uppfördes 1891 med anslag af statsmedel. L–e. 
<b>Zoologiska trädgårdar</b> kallas sådana park- eller trädgårdsliknande anläggningar, i hvilka lefvande vilda djur uppfödas och förevisas. I sin enklaste form existerade samlingar af sådana djur redan i äldsta tider hos grekerna, romarna, inderna och kineserna samt hos mejikanerna före den spanska eröfringen. Men det är först under loppet af 1800-talet, som de börjat antaga den form, hvilken nu utmärker dem. Som förelöpare till dessa anläggningar kan man i någon mån betrakta de vandrande större eller mindre menagerier, som under 1700- och 1800-talet utställde vilda djur. Den äldsta af de moderna zoologiska trädgårdarna är Jardin des plantes (se d. o.) i <i>Paris.</i> Ursprungligen (1635) en trädgård för odlandet af medicinalörter, ombildades den under ledning af sådana män som Buffon, Daubenton, Cuvier o. a. småningom till en af de rikhaltigaste zoologiska trädgårdar, som finnas. Den öfverträffas 
page_number=159, index= - Zoologi ... 
dock numera i alla afseenden af Zoological gardens i Regent's park i <i>London,</i> hvilken anlades 1828 af Zoological society. Denna har att uppvisa ej blott talrika representanter ur alla ryggradsdjurgrupper, utan jämväl lefvande insekter, spindlar m. m. 1871 uppgick djurstammen till öfver 2,000 individer och har sedan dess oaflåtligt ökats. 1866 utgjorde trädgårdens inkomster 524,000 kronor, och de besökandes antal beräknades 1878 uppgå årligen till omkr. 1/2 million personer. Kontinentens största zoologiska trädgård anses numera vara den af sällskapet Natura artis magistra år 1838 i <i>Amsterdam</i> grundlagda. 1888 funnos derstädes öfver 2,400 djur. På grund af arealens inskränkthet öfverträffas dock anordningarna derstädes af flere af de på senare tider anlagda trädgårdarna. Sålunda har den 1844 i <i>Berlin</i> anlagda Zoologischer garten under de senaste årtiondena (sedan 1869) utvecklat sig till en institution af första rangen, ej minst genom de synnerligen ändamålsenliga och rymliga bostäder, som kunnat anvisas åt djuren, hvilka 1889 uppgingo till omkr. 2,300 exemplar. Den i början af 1860-talet i <i>Hamburg</i> anlagda zool. trädgården är äfvenledes lika utmärkt såväl genom lämpliga anordningar som genom djursamlingens rikhaltighet. Öfriga mera betydande zool. trädgårdar finnas i Antwerpen (anlagd 1843), Rotterdam (1857), Frankfurt a. M. (1857), Breslau (1865), Dresden (1860), Köpenhamn (1859) och Schönbrunn, hvilken senare grundlades redan 1752 som ett slags kejserlig djurpark. Äfven i andra verldsdelar hafva under de sista decennierna delvis ganska betydande zoologiska trädgårdar upprättats, t. ex. i New York, Filadelfia, Rio de Janeiro, Buenos Aires, Melbourne, Kalkutta etc. — Redan 1863 öfverlemnade brukspatronen J. W. Grill åt Vetenskapsakademien i Stockholm till förräntande en summa af 10,000 rdr såsom grundfond till »en för allmänheten tillgänglig zoologisk trädgård vid vår hufvudstad». Sedan flere försök att få en sådan trädgård i Stockholm till stånd misslyckats, har nu genom Nordiska museets styresman, A. Hazelius, denna tanke realiserats derigenom att på <i>Skansen</i> å k. Djurgården anlagts en sådan, som är afsedd att omfatta den nordiska faunan. Flere af djurbostäderna utmärka sig genom synnerlig prydlighet och rymlighet samt hafva visat sig vara väl lämpade för sina innevånare. De första djuren anskaffades på hösten 1890, och redan nu uppgår djurstammen till öfver 500 stycken. — En i någon mån annan uppgift hafva de s. k. »acklimatisations-trädgårdarna» (se Acklimatisation). Den enda betydande af dessa är Jardin d'acclimatation i Bois de Boulogne vid Paris, som anlades 1858 af ett aktiebolag. En stor mängd djurformer, såsom hund- och hästraser, strutsar, hönsfoglar etc., är derstädes utställd, och många aflingsförsök hafva ledt till både teoretiskt och praktiskt vigtiga resultat. L–e. 
<b>Zoomagnetism</b> (af Grek. <i>zoon,</i> djur). Se Animalmagnetism, sp. 779. 
<b>Zoomorf</b> (af Grek. <i>zoon,</i> djur, och <i>morfe,</i> form, daning), gestaltad likt ett djur; djurliknande naturföremål. 
<b>Zoopaleontologi.</b> Se Paleontologi 1. 
<b>Zoopatologi</b> (af Grek. <i>zoon,</i> djur, <i>pathos,</i> lidande, och <i>logos,</i> lära), läran om djurens sjukdomar. Se Veterinär. 
<b>Zoophyta.</b> Se Zoofyter. 
<b>Zoosporer</b> (af Grek. <i>zoon,</i> djur). Se Alger (sp. 440) och Cilier. 
<b>Zooterapi</b> (af Grek. <i>zoon,</i> djur, och <i>therapeia,</i> skötsel), djurläkekonst. Se Veterinär. 
<b>Zootomi</b> (af Grek. <i>zoon,</i> djur, och <i>temnein,</i> skära), djuranatomi. Se Anatomi och Zoologi. 
<b>Zopf</b> (T., egentl. »stångpiska»), zopfstil, <i>konsthist.</i> Ordets användning som konstterm har framgått ur begreppet »gammalmodigt, cirkladt, förkonstiadt väsende» i allmänhet. Dels utgör ordet härvid en gemensam, tämligen sväfvande benämning på de från den italienska renaissancen afledda senare stilarterna: nordisk renaissance, barockstil, rococo och Louis XVI, hvilka i allmänhet utmärka sig genom förkärleken för voluter, kartuscher och ovaler och fattas såsom motsats till antiken, den klassiska strängare renaissancen och empirestilen samt de medeltida stilarterna. Dels har man sökt begränsa begreppet »zopf» till den på rococo-konsten närmast följande nyklassiska stilriktningen, som med bibehållande af en del af den förras detalj-ornering (blomstergirlander, troféer o. d.) återupptager de räta linierna och ovalen samt åtskilliga från antiken direkt hemtade former. Zopfstilen blir i denna begränsade betydelse en motsvarighet till den franska »Louis XVI» (jfr Byggnadskonsten, sp. 1399) och till hvad vi på svenska kunna kalla gustaviansk eller Gustaf III:s stil. Upk. 
<b>Zophorus.</b> Se Zooforos. 
<b>Zoppo,</b> Marco, italiensk målare, f. i Bologna, der han äfven skall hafva dött (både födelse- och dödsår äro okända), tillhörde skolan i Padua och äfven skolan i Bologna samt var lärjunge ät Francesco Squarcione i Padua. Hans verksamhet infaller mellan åren 1468 och 1498 och tillhör de båda nämnda städerna samt Venezia. Han tecknar ofta sitt namn Zoppo di Squarcione, hvilket visar, att han fäster vigt vid att vara den paduanske mästarens lärjunge. Hans förnämsta verk är en tronande madonna, med Kristusbarnet och fyra helgon, sittande på en rikt sirad tron af sten, öfver hvilken sväfva fruktsnören, allt i en något tung och svulstig stil (signerad 1471, nu i Berlins museum). Tvänne småbilder med helgon, hvilka förr utgjort fotstycke (predella) till den stora taflan, finnas nu i enskild ego i Gubbio. För öfrigt deltog Z. i det stora fresco-verk, som sysselsatte hela skolan och främst Mantegna, på väggarna till Jacobus- och Christophorus-sanctuarium i kyrkan Eremitani i Padua, hvarest ett par bilder ur den senares legend tillskrifvas honom. C. R. N. 
<b>Zopyros,</b> en förnäm perser, hvilken var konung Darius Hystaspes behjelplig vid eröfrandet af Babylon. Z. stympade sig sjelf och begaf sig sedan till Babylon, föregifvande sig vara misshandlad af Darius. Han vann på sådant sätt innevånarnas förtroende, hvilket han begagnade till att lemna staden i den persiske konungens händer. A. M. A. 
page_number=160, index= - Zorn ... 
 <b>Zorn,</b> Anders Leonard, genre- och porträttmålare, föddes i Utmeland i Mora socken, Dalarna, d. 18 Febr. 1860. Redan under barndomen hade han med de mest primitiva hjelpmedel sökt att i teckning, i färg och i träskulptur återgifva hvad han såg; och då han 1875 kom till Stockholm, utan alla resurser, men fast besluten att bryta sig en bana som konstnär, trodde han sig ega mest fallenhet för skulpturen. Efter att förgäfves hafva sökt en plats på ornamentsbildhuggareverkstad blef han elev vid slöjdskolan, och då hans ovanliga anlag väckte uppmärksamhet, fick han på akademidirektören Boklunds föranstaltande inträde i konstakademiens principskola. Första året egnade han sig åt skulpturstudier, men började sommaren 1876 måla aqvarell efter naturen och lyckades få sälja ett af sina första arbeten till Föreningen för nordisk konst. Uppmuntrad deraf, fortsatte han med aqvarellmålningen, i hvilken hans stora konstnärsanlag snart började tydligt framträda. 1878 uppflyttades han i modellskolan, der han stannade i 3 år. Från denna tid förskrifva sig bl. a. den bekanta aqvarellen <i>Sorg,</i> hvarigenom han först fäste allmänhetens uppmärksamhet på sig, samt en cykel raskt tecknade porträtt af akademikamraterna i »Palettskrap». Hänvisad till att sjelf sörja för sin utkomst, åtog han sig såväl undervisning i aqvarellmålning som porträttbeställningar, hvilket slutligen gaf honom så fullt upp att göra, att akademien fann sig föranlåten att tilldela honom en varning för försumlighet i begagnandet af undervisningen. Med anledning deraf återlemnade Z. sitt elevdiplom och anträdde en studieresa på sparade medel. Öfver London, Paris och Madrid begaf han sig till Sevilla, der han tillbragte ett par månader, och till Cadiz, der han likaledes dröjde ett par månader och vid utställandet af sina i Spanien utförda aqvarellmålningar rönte sin första utländska succés. Resan fortsattes öfver Marokko till Italien, der han gjorde ett uppehåll i Rom, och derifrån till Paris, der han för första gången utställde på salongen 1882 (<i>Kusinerna,</i> aqvarell). Oaktadt tillgångarna voro små, hyrde Z. nu en präktig atelier i London och etablerade sig som porträttmålare samt lyckades inom kort draga uppmärksamheten till sig och vinna insteg i de tongifvande kretsarna. Under de tre år han var bosatt i London gjorde han dels en sommarutflykt till Sverige, dels en resa till Portugal och Spanien, under hvilken han i Madrid målade porträtt af hertiginnan af Alba, prinsessan af Suna m. fl. af den högsta aristokratiens damer. År 1884 kallades han till agré vid konstakademien i Stockholm. 
På det nybildade Konstnärsförbundets första utställning i Stockholm, 1885, kom den svenska allmänheten i tillfälle att se några af frukterna af Z:s arbete sedan den tid, då han lemnade fäderneslandet. Man såg der spanska motiv (<i>Kurtis och Manuela</i>), modern genre (<i>Luftslott</i>), den fantastiska idyllen <i>Kärlekshistoria,</i> det känsliga dubbelporträttet <i>Mona</i> (konstnärens moder och syster, i Fürstenbergska galleriet i Göteborg), hvartill kommo porträtten af brukspatronen Aspelin och grosshandlaren Warburg. Hans andel i utställningen bidrog i hög grad till dennas popularitet, och han rönte äfven officielt erkännande, då bl. a. Egron-Lundgrens-medaljen för aqvarellmålning tilldelades honom, men af honom emellertid icke mottogs på grund af schismen mellan konstakademien och konstnärsförbundet. Efter sitt giftermål s. å. företog han en resa, som räckte ett år, genom Tyskland, Österrike och Bulgarien till Konstantinopel, der han dröjde 4 månader, och vidare öfver Grekland, Italien, Frankrike och England, der flere beställningar väntade honom, tillbaka till Sverige, som han besökt alla följande år t. o. m. 1892, hvarvid han plägat vistas först i Mora, der han åt sig uppfört ett eget hem, derefter å Dalarö och i Stockholm. — På konstnärsförbundets utställning 1886 funnos målningar af honom med motiv såväl från hans stora resa (<i>I Top Capu, Från Stambul, Valaktiggare, Skarprättare från Siebenbürgen</i>) som från Dalarna (<i>Vårt dagliga bröd,</i> i Nationalmuseum) och från Dalarö (<i>Kapprodd, En sirén</i>). Resultat af samma resa äro äfven <i>Zigenaresmedja i Siebenbürgen</i> (i Göteborgs museum), <i>Turkiska qvinnor</i> (i konungens konstsamlingar) och <i>Turkisk roddare</i> (i Nationalmuseum). På hösten for han öfver Frankrike direkt till Algeriet, der han stannade öfver vintern. Återfärden gick följande våren öfver Marokko och Spanien till Paris och vidare till London, der han äfven då stannade för beställningars utförande. Från resan medförde han bl. a. <i>Qvinnornas moské i Alger, Zora</i> och <i>Mundos</i> (konstnärsförbundets utställning 1888). Under sommaren målade han å Dalarö <i>Vågsqvalp</i> (i danska statens samling), <i>Badande qvinnor</i> och <i>Sommar,</i> med hvilka han deltog i den skandinaviska konstutställningen i Köpenhamn 1888, samt gjorde sina första studier i oljemålning. På beställning af kronprinsparet utförde han derefter i Stockholm ett porträtt af arffurstarna Gustaf Adolf och Vilhelm, hvilket förärades till kejsar Vilhelm I. Konstnärens nästa vistelseort blef Cornwall i England, der han målade aqvarellen <i>Fiskläge i Cornwall</i> (konstnärsförbundets utställning 1888) och oljemålningen <i>En fiskare,</i> som utställdes på salongen 1888, förvärfvades af franska staten och fick sin plats i Luxembourg. Sommaren 1888 målade han å Dalarö <i>En première</i> (stor aqvarell) samt friluftsmålningen <i>Ute</i> (belönad med 3:dje med. på salongen 1889; i Göteborgs museum). S. å. bosatte konstnären sig i Paris, och bland hans första arbeten derst. voro porträtten af dansösen m:lle Rosita Mauri (aqvarell), Antonin Proust, Cocquelin cadet och m:me Rikoff (oljemålningar). Det sistnämnda utställdes på salongen 1889, de öfriga jämte Luxembourgstaflan på verldsutställningen s. å., hvarest konstnären erhöll en 1:sta medalj. Under vistelsen i Sverige på sommaren utfördes oljemålningarna <i>Reflexer, Interiör från Mora</i> och <i>Till kyrkan,</i> de båda senare beställda från England. S. å. målade han i Paris d:r H. F. Antell, mr Rikoff och, för andra gången, m:me Rikoff. Kallad till sociétaire i det med anledning af schismen inom den franska 
page_number=161, index= - Zorn ... 
konstnärsverlden bildade Société nationale des beaux-arts, har Z. fr. o. m. 1890 deltagit i dess årliga utställningar å Marsfältet, första året med 5 arbeten. I konstnärsförbundets utställning 1890 deltog han med gossporträttet <i>Kurre.</i> Efter en på sommaren företagen resa till Nordkap anordnade han i Stockholm en utställning af sina senaste arbeten (<i>Utsigt från Skeppsholmen,</i> skisser från Nordkapsresan, 2 bryggeriinteriörer och 6 porträtt, allt oljemålningar, samt några aqvareller). Följande år utställde han i den nya salongen 9 nya arbeten, bland dem porträttet af den franske utrikesministern Spuller samt <i>Balen</i> (oljemålningar), och på konstnärsförbundets utställning de i Sverige utförda oljemålningarna <i>Midnatt, Aldrig sysslolös, Den röda Kersti</i> och <i>Opal.</i> Flere af dessa sändes till 1892 års nya salong jämte 3 porträttmålningar, <i>Uppvaknande</i> och <i>Omnibus-interiör</i> (oljemålningar). I slutet af året anordnade Z. åter i Stockholm en utställning, bestående af oljemålningar, etsningar och en liten byst af konstnärens mormoder, skuren i trä. Bland målningarna framstodo i synnerhet porträttet af bibliotekarien H. Wieselgren (tillh. sällskapet Idun) och <i>Mora marknad,</i> konstnärens största duk. På Marsfältet utställde han 1893 fem oljemålningar, bland dem <i>På loftet en söndagsmorgon</i> (motiv från Dalarna). — Redan under vistelsen i London 1882–84 hade Z. egnat sig åt etsningskonsten (Modersglädje, 1882. Kusinerna, 1883, porträtt af A. H. Hägg, 1884, m. fl.), men derefter hvilade hans grafstickel i flere år, till dess han omkr. 1889 återupptog denna konstart, som så förträffligt lämpar sig för hans snabba hand och säkra blick, och i hvilken han inom kort blifvit en af samtidens mest erkända mästare. Bland hans etsningar, som uppgå till mellan 40 och 50, och af hvilka Nationalmuseum eger de flesta, märkas: Rosita Mauri (1889), Sjelfporträtt (1890), porträtt af M. Liebermann (1891), Stormen, porträtt af m:me S., porträtt af E. Renan (1892) samt porträtt af G. von Rosen (1893). Åtskilliga af etsningarna utgöra reproduktioner af konstnärens målningar. — I början af 1893 afreste Z. till Chicago såsom kommissarie för den svenska konstutställningen å verldsutställningen. Han firade der stora triumfer som konstnär och blef öfverhopad med beställningar. Efter verldsutställningens slut öppnades genom Zorns förmedling på grund af inbjudning en svensk konstutställning i New York. Han blef under vistelsen der invald till hedersledamot af konstnärsföreningen. 
Sällan eller aldrig har en svensk konstnär vid 34 års ålder kunnat blicka tillbaka på så många framgångar som Z., men sällan har också en så lycklig och lysande konstnärsbegåfning varit förenad med så rastlös flit och med ett så vaket konstnärssamvete. Framgångarna hos allmänheten och inom societetens elitkretsar i de kontinentala hufvudstäderna hafva aldrig tillfredsställt honom; han har oaflåtligt sträfvat efter att gå framåt som konstnär, att tillegna sig nya synpunkter och metoder, att förblifva oberoende. Hela hans produktion bär också vittne om kamp och utveckling, och den konstnärliga intensiteten deri har varit i jämnt stigande. Så länge Z. egnade sig uteslutande åt aqvarellmålningen, dröjde han med förkärlek vid detaljerna; hans palett var rik och skiftande, hans penslar voro hvassa, minutiösa. Men från den tid, då han började finna ett nytt uttrycksmedel i oljefärgen, har det kommit något mjukt och fylligt öfver både färg och teckning (äfven i akvarellerna). Han har vunnit allt större mästerskap i konsten att framställa föremålen badade i ljusets medium, och han har drifvit konsten att spela en hel symfoni på några få färgtoner till en förfinad virtuositet, på samma gång som han tillegnat sig en allt dristigare bredd och bravour i föredraget. I likhet med så mycken annan nutidskonst är äfven Z:s i hög grad verklighetsbunden, och han målar nästan aldrig annat än hvad han ser framför sig. Hans porträttmålningar utmärka sig oftare för ett skickligt fixerande af ett ögonblickligt uttryck än för någon djupare karakteristik, och innehållet i hans målningar med genremotiv kan ofta vara obetydligt. Men färgens och teckningens konst, den stolta säkerhet, hvarmed han griper sina motiv och liksom utan någon ansträngning lyfter dem upp i konstens sfer, den måleriska fägring, hvarmed han omgjuter dem, gifva honom rätt att nämnas som en af Sveriges mest framstående konstnärer. K. W–n. 
<b>Zorndorf,</b> by i preussiska provinsen Brandenburg, 10 km. n. ö. om Küstrin, känd genom konung Fredrik II:s seger öfver en rysk armé under general Fermor d. 25 Aug. 1758. Den förre hade i slaget 32,760 man, den senare 52,000. Det preussiska kavalleriets skickliga och hjeltemodiga uppträdande bidrog i väsentlig mån till segern. C. O. N. 
<b>Zoroaster</b> (Grek. <i>Zoroastres,</i> i Avesta <i>Zarathuštra</i> med tillnamnet <i>spitama,</i> Pers. <i>Zerdušt; š</i> uttalas som <i>sj</i>) var redan för grekerna bekant såsom stiftare af den forniranska religionen. Denna, hvilken uppkommit sannolikast i Medien i slutet af 2:dra eller början af 1:sta årtusendet f. Kr., var herskande möjligen redan under Achaemeniderna (550–331 f. Kr.; se derom art. Persien, sp. 1092), men företrädesvis under Sasaniderna (226–641 e. Kr.), och dess läror äro oss bekanta genom Avesta och den dermed sammanhängande pehlevi- och parsi-literaturen. Om Z:s lif veta vi ytterst litet med säkerhet. Dock finnes intet skäl att betvifla hans tillvaro såsom bestämd historisk person, hvilken under en baktrisk konung Vîštâspa (Pers. <i>Guštâsp,</i> Hystaspes, men icke Darius' fader) uppträdde såsom reformator af äldre polyteistiska föreställningar, underordnande dessa under en högre dualistisk enhet. Z. skall hafva varit född i Schis, hufvudstaden i Atropatene (nu Aserbejdjan), eller i Rhagae (Rai) i Medien, och hans lefnad kan måhända förläggas till omkr. år 1000 f. Kr. I <i>gâthâ-</i>sångerna (se Zend-avesta), hvilka sjelfva säga sig vara författade af Z., är han en verklig tänkare och religiös reformator utan någon utsmyckning af uppenbarelser och under, men i de öfriga, yngre delarna af Avesta och än mer i den äldre pehlevi- och parsi-literaturen är hans 
page_number=162, index= - Zorn ... 
lefnad omspunnen af en oerhörd mängd legender (fullständigt samlade i den pers. <i>Zerdušt-name,</i> »Z.-boken»), ofta erinrande om judiska och kristna. Hans moder, Dughdha (»jungfrun»), erhöll under hafvandeskapet gudomliga uppenbarelser om sonens kallelse, och då landets konung ville döda honom med en dolk, förlamades dennes hand. Efter att hafva tillbragt sin ungdom i öcknen, der hans näring bestod af mjölk och ost, och der han ständigt anfäktades af onda andar, blef han en natt af Vohu-Manô (se nedan) förd till himlen, samtalade med Ormusd, erhöll af honom Avesta och uppträdde sedan i sitt 30:de år såsom förkunnare af en ny, ren lära. Denna omfattades af Guštâsp och hans folk, men under en strid med de »demon-dyrkande» turanerna blef hufvudstaden Balkh intagen, och Z. led martyrdöden. Enligt legenden hade Z. tre hustrur, och genom sina tre söner med de bägge första blef han stamfader för de tre stora samhällsklasserna: jordbrukarna, presterna och krigarna. Den tredje hustrun hade inga barn, men af henne och Z:s (af 99,999 »fravasji» i hafvet Kânsu bevakade) säd skola vid slutet af hvart årtusende efter Z. framkomma tre nya profeter, <i>saoš-jand</i> (»frälsare»; se nedan). 
Hufvuddragen af Z:s dualistiska lära, som sjelf kallar sig <i>daêva mâzdajasni,</i> »masdadyrkarelagen» (i motsats till <i>daêvajasna,</i> »demon-dyrkare»), äro enligt Avesta följande. Sedan oändlig tid existerar den omätliga rymden med ljusets och mörkrets bägge hemisferer och två eviga andar, ljusets och mörkrets, lifvets och dödens, det godas och det ondas andar. <i>Spenta mainju,</i> »den lifgifvande (helige) anden», har skapat allt godt i följande ordning: amsjaspand (se nedan), himlen, de gode genierna, solen (med måne och stjernor), elden, vattnet, jorden och de lefvande varelserna. Af dessa sista skapades först blott två, <i>gajamereta</i> (»det dödliga lifvet»), urmenniskan (i senare sagor <i>gajûmart,</i> se Persien, sp. 1088), och <i>varcâk,</i> urtjuren. Men sedan dessa fallit offer för Ahrimans våld, uppstod af den förres i jorden gömda säd det första menniskoparet, <i>mašja</i> och <i>mašjâna</i> (»man» och »maninna», sedermera identifierade med konung <i>Jima</i> och hans syster <i>Jimâ</i>), och af den senares alla nyttiga djur och växter. Denne helige ande är (dock enligt de äldsta delarna af Avesta icke ursprungligen) identisk med den högste guden, <i>Ahura mazdâo</i> (Pers. <i>Ormuzd</i>), »herren den vise», hvilken genom det mäktiga ordet (<i>honovar,</i> se nedan) utfört skapelseverket på 365 dagar, fördelade i 6 perioder. <i>Arṅra</i> [arangra] <i>mainju</i> (Pers. <i>Ahriman</i>), »den förstörande (onde) anden», som skapat allt ondt: de skadliga och orena djuren, de onde andarna (<i>daêva</i>), sjukdomarna, synden och döden, söker i oupphörlig strid och framförallt genom de tre dödssynderna (se nedan) förstöra Ahura-masdas verk. Enligt senare uppfattning är Ahura-masda den ursprungligen ensamt existerande, som skapat allt öfrigt, äfven Ahriman. De gode genierna dela sig i två klasser, den »öfre»: de 6 <i>amešâ špentâ</i> (»odödlige helige»), ett slags biträdande rådsförsamling vid Ormusds sida, af hvilka de förnämste äro <i>ašem,</i> »sanningen», och <i>vohu-manô,</i> »det goda sinnet», samt den »nedre»: <i>jazata</i> (Pers. <i>ized</i>), »tillbedjansvärd», en otalig mängd goda genier. Inom denna klass, dit alla för-zoroastriska gudomligheter eller tillbedda ting fördes, äro följande de vigtigaste. <i>Elden</i> (<i>âtarz,</i> Pers. <i>ateš</i>), <i>jorden</i> (<i>špentâ ârmaiti,</i> egentl. »helig vishet», namn på en jorden beskyddande amsjaspand), <i>Mithra,</i> ljusets genie (etern), hvilken i Avesta är den oblidkelige förföljaren af allt ondt, lögn, mörker och brott, och först senare blir en domare öfver de döde, medan den långt yngre föreställningen om en »medlare» mellan menniskan och Gud ursprungligen är främmande för Z:s lära, samt slutligen <i>Haoma</i> (Sanskr. <i>soma</i>), genien för den underbara, vid offren använda plantan af samma namn (jfr Soma). En särskild plats bland de gode genierna intaga de tre heliga bönerna, af hvilka <i>ahuna vairja</i> (Anquetil: <i>honovar</i>), masdaismens »fader-vår», är den förnämsta, samt de otålige <i>fravasi,</i> menniskoandar, hvilka jämte »själen» (<i>urvan</i>) vid födelsen förenas med kroppen och lemna denna vid döden, men derjämte under lifvet äro ett slags skyddsandar för de gode. På samma sätt äro äfven Ahrimans onda genier delade i två klasser, en öfre, der de qvinliga <i>druj</i> (= T. <i>trug</i>), »falskhet», äro de vigtigaste, och en lägre, der första platsen intages af de manlige <i>jâtu,</i> »trollmän», och de med dem samverkande <i>pairika</i> (Pers. <i>peri</i>), sköna, demoniska qvinnor (jfr Peri). Ormusds och de gode geniernas boning är <i>garô-demâna</i> (»lofsångens boning», Pers. <i>garotmân</i>); Ahrimans och de ondes är <i>daožangha</i> (»bedräglig», Pers. <i>dôzakh</i>), underjorden, helvetet. I kosmologiskt och eskatologiskt hänseende uppfattas verldshistorien som en strid mellan Ormusd och Ahriman, fördelad i 4 perioder, hvar och en om 3,000 år. I början af den första skapades den osynliga andeverlden, i början af den andra den synliga verlden, urmenniskan och urtjuren. Den tredje perioden, i hvars början urmenniskan och urtjuren falla (år 6030) och det första menniskoparet födes (6070), upptages af de ädle iraniske hjeltarnas (Jima, Dsjemsjid, Feridun m. fl.) hundraåriga strider mot de onde: ormen <i>Dahâka</i> (Pers. <i>Zohâk</i>), <i>Afrasiâb</i> m. fl., och vid slutet af denna period uppträdde Z. (år 9000). Den 4:de och sista perioden, i hvilken vi nu lefva, delas i tre millennier, i slutet af hvilka de tre ofvan nämnde profeterna skola uppträda, de bägge förste återställande Z:s lära till sin ursprungliga renhet, men den tredje, <i>astvad-ereta</i> (»kropps-upphöjaren»), den egentlige saoš-jand, skall uppväcka alla döda kroppar och återföra allt till ett lycksaligt tillstånd. Vid döden hemfaller nämligen kroppen åt Ahriman och förmultnelsen, men själen undergår en dom (<i>âka,</i> »uppenbarandet») efter hvars och ens på en vågskål vägda »tankar, ord och gerningar». De gode gå öfver bron <i>činvad</i> (»samlaren») in i <i>vahista aṅhu</i> (»det bästa rummet»), ofta identifieradt med <i>garô-demâna;</i> de onde falla ned i <i>ačista aṅhu</i> (»det sämsta rummet») till gräsliga qval, och de, hvilkas onda och goda verk väga lika komma i <i>hamestakûn</i> (»det lika tillståndets ort»), der de 
page_number=163, index= - Zorn ... 
hvarken belönas eller straffas. Men vid kropparnas uppståndelse och den slutliga verldsdomen (<i>vîdâiti</i>) skola alla gå genom ett haf af glödande metall, de gode utan smärta, och alla blifva lyckliga på en ny, odödlig jord, sedan Ahriman och hans <i>daêva</i> för evigt gjorts oskadliga. — De vigtigaste religiösa buden äro: att dyrka Ormusd med tack och bön, lyda hans i Avesta gifna bud samt hålla själ och kropp rena genom syndabekännelse, böner, reningar och offer; de moraliska äro mest negativa: att undfly de tre dödssynderna (högmodet, lögnen och otron) samt vidare all falskhet, förtal, våld, mord och skörlefnad. Det förnämsta positiva budet är: sanning och ordhållighet mot hvar man. Hvarje med handslag bekräftad öfverenskommelse är orygglig (derpå beror ännu i dag det stora förtroende parserna åtnjuta i handel och vandel), och det äfven med handslag afslutade äktenskapet är oupplösligt. — Kulten består hufvudsakligen i underhållet af den heliga elden, ursprungligen på höjden, först senare på altaret (<i>ateš gâh,</i> »eld-stad») i templet (<i>ižesne-khâne,</i> »offer-hus»), dagliga böner och åkallan samt offer af bröd, säd, frukt, blommor, kött (det senare utbyttes i Indien mot mjölk) och i synnerhet haomaplantans saft. Den 1, 8, 15 och 23 i hvarje månad äro helgade åt Ormusd, de öfriga dagarna åt Amsjaspand och Ized. De förnämsta årliga festerna äro nyårsdagen till Ormusds, och höstdagjämningsfesten till Mithras ära, de 6 <i>gahambar</i> (5 dagar i hvarje af månaderna April, Juni, Aug., Sept. och Jan. samt årets sista 5 dagar; jfr <i>Parser,</i> sp. 817), till åminnelse af de 6 skapelseperioderna, samt de dödes fest. Prestkasten, <i>âtharvan</i> (»eld-vårdare»), af grekerna kallade mager (se d. o.) efter namnet på den stam, till hvilken presterna företrädesvis hörde, var ursprungligen delad i 6 rangklasser, men nu återstår blott den första, <i>zaotar</i> (»anropare»), den officierande liturgen, som läser bönerna. De öfrige hafva sammansmält i en andra klass, <i>ratu</i> (<i>raspi</i>), den biträdande diakonen. Både »zaotar» och »ratu» bära titeln <i>môbed</i> och, om de hafva rättighet att ådöma religiös bot, <i>destûr,</i> medan <i>herbad</i> (jfr Parser, sp. 817) är en, icke till kulten hörande, religionslärare. Utom det dagliga underhållet af elden, mässandet och offren, hvartill alltid höra vissa ceremonier med den heliga <i>baresman</i> (Pers. <i>barsum</i>), en knippa qvistar af palm, tamarisk eller granatträd, <i>zaothra</i> (Pers. <i>zôr</i>), vigvattnet, <i>draona</i> (Pers. <i>darûn</i>), »skådebröden», och haomasaften, åligger det presten att mottaga den enskildes bikt (<i>patêt</i>) och föreskrifva honom bot och reningar. Dessa äro i allmänhet af tre slag: med vatten för mindre, med <i>gao-maêza</i> (»ko-urin») för gröfre samt dessutom 9 nätters vaka och bön på afskild ort för de gröfsta förbrytelser. Om den unge masdajasnerns upptagande i församlingen och likbegängelsen se art. Parser. — Från masdaismen hafva utgått dels <i>zarvaniternas</i> sekt, hvilka fatta Ormusd och Ahriman som tvillingssöner af urprincipen <i>zrvan akarana</i> (»den oändliga tiden»), hvilken i Avesta räknas till Ized, dels ock den i början af vår tideräkning i Vesterlandet spridda mithrakulten samt slutligen till stor del äfven <i>manichaeismen</i> (se Manes). — Jfr Windischmann: »Zoroastrische studien»(l863); Spiegel: »Über das leben Zarathustras» (1867); Ayuso: »Estudios sobre el Oriente, los pueblos iranios y Zoroastro» (1874); Haug: »Essays on the sacred language, writings and religion of the parsees» (2:dra uppl. 1878); Hovelacque: »L'Avesta, Zoroastre et le mazdéisme» (4 bd, 1874–80); Harlez: »Des origines du zoroastrisme» (2 bd, 1879–80), samt den under artiklarna Parser, Pehlevi, Zend och Zend-avesta anförda literaturen. H. A. 
<b>Zorobabel,</b> den i »Septuaginta» brukade namnformen för Serubabel (se d. o.). 
<b>Zorrilla</b> [dsårri'lja], Don Manuel Ruiz, spansk politiker, f. i Burgo-de-Osma, Kastilien, 1834, studerade rättsvetenskap i Valladolid, blef advokat i Madrid och valdes 1856 till deputerad i cortes, der han slöt sig till »progressisterna». Z. deltog i resningen i Juni 1866 och flydde till Frankrike. Vid revolutionen i Sept. 1868 befann han sig jämte amiral Topete i Cadiz och ingick i provisoriska styrelsen såsom minister för allmänna arbeten. Under marskalk Serranos första regentskap blef Z. i Juni 1869 justitieminister, men lemnade snart denna befattning och valdes d. 17 Jan. 1870 till president i cortes. Han understödde hertigens af Aosta (Amadeos) kandidatur till spanska tronen och ställdes i spetsen för den deputation, som i Florens erbjöd honom kronan. Han blef undervisningsminister i den första ministèren under konung Amadeo (d. 4 Jan. 1871), stod Juli–Okt. 1871 i spetsen för en progressistisk ministèr och bildade i Juni 1872 ett kabinett, hvars radikalism »så godt som förberedde Amadeos afsägelse och republiken». Vid Amadeos abdikation (Febr. 1873) åtföljde han denne till Portugal. Under republiken höll han sig stilla, men efter konung Alfons' tronbestigning (1875) började han å nyo med opposition och måste gå i landsflykt. Sedermera har han varit en medelpunkt för den republikanska agitationen och sökt underhålla sitt partis förhoppningar genom manifest från Frankrike och Genève. För sitt deltagande i 1884 års militärrevolt dömdes han s. å. in contumaciam till döden. Efter Alfons' död (1885) och sedan de moderate republikanerna i sjelfva verket uppgifvit sin agitation, har Z. förlorat alla utsigter att lyckas i sina planer. A. B. B. 
<b>Zorrilla y Moral</b> [dsårri'lja], José, spansk skald, född d. 21 Febr. 1817 i Valladolid, skref i studentåren vers i stället för att sköta sin juridik och kom derigenom i så spändt förhållande till sin familj, att han rymde till Madrid. Der fick han slita ondt, tills han genom en dikt vid författaren Larras begrafning (Febr. 1837) fäste allmänna uppmärksamheten vid sig. Z. imiterade först de franske romantikerna, men vände snart hela sin håg till de gamla spanska idealen, som han förhärligade i flere lyrisk-episka diktsamlingar, bl. a. de färgskimrande och rytmiskt konstfulla <i>Cantos del trovador</i> (3 bd, 1840–41), <i>Flores perdidas</i> (1843) m. fl. Han vann likaledes en genomgripande framgång med 
page_number=164, index= - Zorn ... 
det mystisk-fantastiska, katolsk-sinliga dramat <i>Don Juan Tenorio</i> (1844),en effektfull behandling af Don-Juanssagan, hvilken han omdiktade äfven i lyrisk-episk form (se Don Juan). Z:s lustspel <i>El zapatero y el rey</i> (1840), i gammalnationel stil, är ännu i dag en favoritpjes hos spaniorerna. Ett mera kyligt mottagande rönte hans epos <i>Granada, poema oriental</i> (2 bd, 1853–54), hvaremot hjeltedikten <i>La cruz y la media luna,</i> som idealiserar det gamla, ridderliga, stolta och fanatiskt rättrogna Spanien, väckte förtjusning. Efter 1845 lefde Z. omvexlande i Paris och Bruxelles samt sedermera många år i Amerika, hvarest han en tid var lektor hos kejsar Maximilian af Mejico, Återkommen 1876, höll han föreläsningar för Madrids förnäma verld (<i>Lecturas publicas;</i> 1877). Z. invaldes i Spanska akademien 1885 och fick 1887 en lifstidspension på 7,000 pesetas af riksdagen. Hans 75:te födelsedag (1892) firades af hela nationen. Död i Madrid d. 23 Jan. 1893. — I glänsande poetisk förmåga och popularitet stod Z. främst bland sin samtids skalder i Spanien. Bland hans senare arbeten märkas <i>Album de un loco</i> (1867), som framkallade hänförelse, <i>Las almas enamoradas</i> (1868), <i>Leyendas y tradiciones historicas</i> (1879) och <i>Recuerdos del tiempo viejo</i> (3 bd, 1880–83). Ett urval ur hans tidigare arbeten utgafs i 3 bd 1864. 
<b>Zosimos,</b> grekisk historieskrifvare i 5:te årh. e. Kr., författare till en ännu mestadels bibehållen romersk kejsarehistoria i 6 böcker, omfattande tiden fr. o. m. Augustus till år 410. Hans syftemål är att framställa de orsaker, hvilka medfört det romerska rikets förfall, och han finner dessa orsaker till stor del i öfvergifvandet af den gamla religionen och den öfverhandtagande kristendomens upplösande inverkan. För öfrigt utmärker Z. sig lika mycket genom en klar och glänsande framställning som genom en sund och opartisk kritik. Nyaste upplaga af Bekker i »Corpus scriptorum historiae byzantinae». A. M. A. 
<b>Zosimus,</b> påfve 417–418, Innocentius I:s efterträdare, var till börden grek. Derigenom att Pelagius (se denne) och Celestius vädjade till honom emot den afrikanska kyrkans dom öfver deras lära, indrogs han i den pelagianska striden. Z. tog först de båda männen och deras lära i försvar, men då den afrikanska kyrkan det oaktadt stod fast vid sin åsigt, ändrade han sig och uttalade anatema öfver dem. Han kom sedermera i nya strider med det afrikanska presterskapet på grund af sin sträfvan att göra det romerska primatet gällande, och af samma orsak invecklades han i strider med biskop Proculus af Marseille, men han segrade hvarken på det ena eller andra hållet. J. P. 
<b>Zostera</b> L., <i>bot.,</i> band-tång (»bändling»), är namnet på längre eller kortare, gräslika, glatta hafsväxter med krypande rotstock samt bandlika, jämnbreda, alltid nedsänkta blad. Inom basen af vissa bland dessa, »hölsterbladen», finnas blomkolfvar, som äro sambyggare, bärande skiftevis hyllelösa hanblommor med endast 1 ståndare, hvars knapp är enrummig, och honblommor med endast 1 pistill. Frukten är nötlik. Slägtet <i>Zostera</i> föres numera till nat. fam. <i>Potamogetoneae</i> Dum., kl. <i>Monandria</i> L. <i>Z. marina</i> L., som ofta benämnes tång och hafstång, tillhör Kattegatt och äfven Östersjön upp till Södermanlands skärgård samt Gotlands och Ölands kuster. Kustbefolkningen nyttjar torkad bandtång till stoppning i bolstrar. O. T. S. 
<b>Zoya,</b> zoy. Se Soja. 
<b>Zrinyi</b> [sri'nji], kroatisk grefveslägt, som vunnit ett namn i Ungerns historia. — 1. Miklós(Nikolaus) Z., grefve, krigare, f. 1508, deltog med stor heder vid försvaret af Wien 1529, till följd hvaraf Karl V skänkte honom en stridshäst och en gyllene kedja. Derefter utmärkte han sig i fälttåget mot Johan Zapolya och sultan Soliman. 1542–56 var Z. ban af Kroatien, Dalmatien och Slavonien och sedan 1557 »tavernicus» (skattmästare) i Ungern. Med framgång skyddade han som ban Kroatien mot turkarna, som han 1562 slog vid staden Sziget, hvilken plats sultan Soliman 1566 ville eröfra. I spetsen för en knappt 3,000 man stark garnison försvarade Z. sig med exempellöst hjeltemod mot turkarna. Sedan han icke längre kunde hålla staden mot fienden, drog han sig undan till slottet. Från d. 26 Aug. tili d. 1 Sept. skedde dagligen sju och flere stormningar mot slottet, som alla afslogos. Då Soliman d. 4 Sept. 1566 dött framför Szigets murar, dolde storvesiren hans död och lyckades d. 5 Sept. sticka det yttre slottet i brand. Z. flydde med sitt manskap till den inre borgen, men i denna funnos hvarken lifsmedel eller krigsförråd, och d. 8 Sept. företogo turkarna en allmän stormning. Z. gjorde med sin till 600 stridsmän sammansmälta skara ett utfall och föll, tappert kämpande, jämte alla de sina. Slottet sprang i luften med ett stort antal turkar. Belägringen hade kostat sultanen 20,000 man och honom sjelf lifvet. Z:s tappra försvar och undergång hafva gifvit bl. a. Th. Körner ämne till sorgspel (se dessutom Z. 2). — 2. Miklos Z., grefve, krigare, skald, sonsons son till den föregående, f. 1616, blef 1647 ban af Kroatien och kämpade med stor framgång mot turkarna, men drog icke jämnt med öfverfältherren Montecuculi. Z. omkom på en vildsvinsjagt 1664. Under titeln <i>Az Adriai tengernek szirenája</i> (Adriatiska hafvets sirener, 1651) offentliggjordes hans samlade arbeten, deribland det äldsta ungerska epos, <i>Szigeti veszedelene</i> (Szigets fall), hvari han i femton sånger under inflytelse af Virgilius och Tasso firat sin ättefaders bedrifter. Z:s prosaiska skrifter utgåfvos i Pest i 2 bd 1817. — 3. Peter Z., grefve, krigare, den föregåendes broder och efterträdare som ban af Kroatien, invecklades efter freden i Vasvár 1664 i den s. k. vesselényiska sammansvärjningen, hvarför han d. 30 April 1671 blef halshuggen. Med hans son Boldizsár (Balthasar) utslocknade den berömda slägten 1703. Peters dotter Helena förmälde sig 1666 med Frans I Rákóczi och blef moder till den berömde Frans II Rákóczi. Som enka äktade hon den likaledes namnkunnige grefve Imre Tökölyi. Hon följde denne i landsflykten och dog i Nikomedia. A. B. B. 
<b>Zrvaniter,</b> zarvaniter. Se Zoroaster. 
<b>Zschokke,</b> Johann Heinrich Daniel, tysk-schweizisk skriftställare och ämbetsman, f. 
page_number=165, index= - Zschopau ... 
1771 i Magdeburgs gaf sig till teaterdiktare vid en kringresande trupp, när han var endast 17 år, men studerade sedermera vid universitetet i Frankfurt a. d. O., hvarest han 1792 blef privatdocent, och antogs 1796 tillföreståndare för uppfostringsanstalten i Reichenau, (schweiziska kantonen Grisons). Sedan anstalten 1798 upplösts vid fransmännens ockupation af landet, vardt Z. regeringskommissarie i Unterwalden och återställde der inom kort ordningen, hvarefter hans fullmakt utsträcktes till Uri, Schwyz och Zug. I samma egenskap reorganiserade han 1800 det italienska Schweiz. Under ett kortare förordnande såsom regeringskommissarie i Basel afstyrde han behjertadt ett hotande uppror. Han insattes 1804 i öfverstyrelsen för skogs- och bergsväsendet i Aargau, fick medborgarerätt der och invaldes 1814 i lagstiftande kantonalrådet. Z. verkade inflytelserikt och i god anda äfven genom sina utgifna skrifter. Han Öfverhopades med offentliga uppdrag, medan man från vissa håll alltjämt utmålade honom såsom revolutionär och fritänkare. Han dog 1848, nära Aarau. — Z:s i ungdomsåren hopskrifna dramer, bl. a. <i>Abällino, der grosse bandit</i> (1793; svensk öfvers. 1854, ny uppl. 1857), bära vittne om den skådebanans urartning, mot hvilken Göthe och Schiller drogo i härnad. De tidshändelser, som han på nära håll iakttagit, skildrade han intressant i <i>Geschichte vom kampf und untergang der schweizerischen berg- und waldkantone</i> (1801) m. fl. arbeten. Sin insigt i skogsväsendet ådagalade han i <i>Der gebirgsförster</i> (2 bd, 1804). Hans folkblad »Der aufrichtige und wohlerfahrene Schweizerbote» (uppsatt 1804) vardt mycket spridt och omtyckt. Derjämte utgaf han en rikhaltig periodisk skrift »Miscellen für die neueste weltkunde» (1807–13) och dess fortsättning »Überlieferungen zur geschichte unserer zeit» (1817–23) samt från 1811 månadsskriften »Erheiterungen». Hans <i>Geschichte des bayerischen volks</i> (4 bd, 1811–18; 8:de uppl. i 8 bd 1826) eger betydande förtjenster, och med <i>Schweizerlands geschichte für das schweizervolk</i> (1822; 8:de uppl. 1849) verkade han sundt för folkets politiska och moraliska förkofran. Läsvärdt är äfven hans illustrerade arbete <i>Die Schweiz in ihren klassischen stellen und hauptorten</i> (3:dje uppl. 1860–61; »Schweitz, dess folk, klassiska ställen och märkvärdigheter», 1860–61). Jämväl såsom novellist var Z. en verklig författare för folket genom sin sunda, praktiska blick, säkra karaktersteckning, humana åskådning och klara stil samt sin förmåga af komisk färgläggning. Mest omtyckta blefvo romanerna <i>Der flüchtling im Jura</i> (1824), <i>Der Freihof von Aarau</i> (1825) och <i>Adderich im moos</i> (s. å.), hvilka påminna om Walter Scott, samt berättelserna <i>Alamontade</i> (»Alamontade eller galerslafven», 1834), <i>Das goldmacherdorf</i> (1833; »Guldmakarens by», 1855), <i>Der creole</i> (Kreolen», 1850) och <i>Die branntweinpest</i> (1837, 4:de uppl. 1842; »Sveriges första strid», 1840). Z:s inflytelserikaste arbete var emellertid hans anonymt utgifna uppbyggelseverk <i>Stunden der andacht</i> (8 bd, 1808–16; mer än 30 uppl., den senaste i 6 bd, 1871–73; »Andaktsstunder», 4 bd, 1828–30), som gaf det fullaste uttryck åt rationalismen, dock utan att söka nedbryta folkets gamla tro. Hans sjelfbiografi, <i>Selbstschau</i> (2 bd, 1842), upplefde sin 7:de edition 1877. Jfr Emil Zschokke: »Heinrich Z., ein biographischer umriss» (1866; 3:dje uppl. 1876). 
<b>Zschopau,</b> stad i konungariket Sachsen, kretsen Zwickau, vid Z., ett litet tillflöde till Mulde. Omkr. 8,000 innev. Bomulls- och ylleväfverier, bomullsspinnerier, maskinverkstäder, jerngjuteri m. m. 
<b>Zsitva-torok</b> (af Mag. <i>torok,</i> mynning), d. v. s. Zsitvas mynning. Zsitva är ett tillflöde till Neutra (Waags biflod) och utmynnar i denna ett stycke n. om staden Komorn, Ungern. Vid Z:s mynning afslöts d. 11 Nov. 1606 en märklig fred mellan kejsar Rudolf II och Porten. Se Turkiet, sp. 999. 
<b>Zuaver</b> (Fr. <i>zouaves</i>) kallades ursprungligen en kabylstam (<i>zuagha</i>), som bodde i Djurdjurabergets hålvägar i den algeriska provinsen Constantine och vid Algeriets eröfring af fransmännen ansågs för de bäste infanteristerna. Namnet jämte stammens pittoreska drägt öfvergick till de två af infödingar under franska officerare och underofficerare rekryterade bataljoner, som redan i slutet af 1830 uppsattes af general Clausel. Deras snart vunna rykte lockade många fransmän till dem, och 1839 afskildes de infödde från dem och bildade särskilda turkosregementen, hvarefter en tredje zuavbataljon. uppsattes. 1852 ökades zuaverna till 3 regementen på 3 bataljoner, hvartill snart kom ett gardes-zuavregemente. Många fransmän sökte sig fortfarande till zuaverna, som också utmärkte sig i alla fälttåg både i Afrika och i Europa. De utgöra numera 4 regementen på 4 bataljoner, hvilka ständigt befinna sig på krigsstyrka. — Äfven i den påfliga armén funnos zuaver, och Rumanien har bildat en zuavbataljon i Dobrudsja. — Jfr K. B. Lilliehöök: »Tvenne år bland zuaverna» (1861). C. O. N. 
<b>Zuber</b> [ṡybär], Jean Henri, fransk målare, f. 1844 i Elsass, egnade sig först åt sjölifvet, men öfvergick 1868 i Paris till måleriet med Gleyre som lärare och målade sedan landskap med rikt staffage, berömda för natursanning och god kolorit (<i>Kinesisk djonk i hamnen vid Ting-Hae. Nymfernas bad, Skogskant i Elsass, Afton på heden, Vid stranden af Ill i Elsass</i> m. fl.). 
<b>Zubov,</b> Platon, furst, kejsarinnan Katarina II:s siste älskare, f. 1767, var endast gardeslöjtnant, när han 1791 ådrog sig kejsarinnans uppmärksamhet, men han utnämndes omedelbart till generalfälttygmästare och öfverhopades med rikedomar samt upphöjdes af romerske kejsaren Frans II i furstligt stånd. Efter kejsarinnans, död (1796) förvisade kejsar Paul honom från hofvet. Z. var en af de mest nitiske deltagarna i mordsammansvärjningen mot denne (1801), men användes icke af den nya regeringen. Död 1822. Hans broder Valerian Z. (f. 1771, d. 1804) åtnjöt, äfven han, många bevis på kejsarinnans ynnest. Han fick bl. a. befälet öfver hären i persiska kriget (1795), hvarunder han eröfrade Derbent. 
<b>Zuccarelli</b> (Zuccherelli), Francesco, italiensk målare, f. i Pitigliano nära Florens 
page_number=166, index= - Zschopau ... 
1702, d. i Florens 1788, var lärjunge af Paolo Anese och Morandi (i Rom), arbetade i Venezia, men besökte derjämte Tyskland, Holland, Frankrike och England, der han vistades i London fem år och åtnjöt det största anseende. Han återkom dit 1752 och åtnjöt då hofvets och aristokratiens beskydd samt vardt en bland de stiftande ledamöterna i Royal Academy 1768. Han var ursprungligen figurmålare, men öfvergick sedan till landskapsmåleriet. I hans landskap, som härstamma från alla upptänkliga fantasitrakter, spelar dock staffaget, rikt och brokigt som det är, en ganska stor rol. Men hans skapelser göra mest intryck af behagliga dekorationsbilder, ehuru äfven som sådana oroliga i teckning och färg samt till det inre tomma. Såsom exempel på till hvilken höjd han ibland kan sträfva nämnes <i>Stormlandskap med Macbeth och hexorna</i> (hos hertigen af Westminster i London). Hans flesta taflor finnas för öfrigt dels i Venezia (kungliga palatset) jämte mindre nord-italienska städer, dels i England (i privatsamlingar och allra mest i Windsors slott). Sådana finnas derjämte i Wien (kejserliga galleriet och galleri Liechtenstein), i Budapests galleri, i S:t Petersburg (Eremitaget), Darmstadts galleri, i Hamburgs Kunsthalle och i Nationalmuseum i Stockholm, som af honom eger <i>Landskap med en brygga och Landskap med en brygga och ett vattenfall.</i> 
<b>Zuccaro.</b> 1. Taddeo Z., italiensk målare, f. i S. Angelo in Vado (nära Urbino) 1529, d. 1566 i Rom och bisatt i Pantheon vid sidan af Rafael, kom vid fjorton års ålder till Rom och kämpade i början med svår nöd. Men han sträfvade nitiskt med att studera Rafael och lyckades plötsligt 1548 vinna anseende genom fasadmålningar på Palazzo Mattei (numera försvunna). De många uppdrag han nu erhöll, säger Woermann, gjorde honom till snabbmålare, och snabbmåleriet gjorde honom snart till en arg manierist. Hans stora förmåga i fakturen var endast ytlig; han upprepade sina egna motiv och når lika litet någon dekorativ verkan med sin ytliga lyftning och sin torra färg, som han gör intryck af verkligt lif genom de porträttartade drag man ofta nog förnimmer i hans hufvud. Hans förnämsta verk äro fresker ur familjen Farneses historia, målade i det af Vignola byggda slottet Caprarola (mellan Rom och Viterbo). Härtill komma bilder ur Paul III:s lif (i Palazzo Farnese i Rom). — 2. Federigo Z., italiensk målare, f. omkr. 1542 i S. Angelo in Vado, d. i Ancona, 1609, var broder till den föregående, hvars ledning han följde, biträdande honom i hans arbeten, och hvars ofärdiga verk han efter dennes död fullbordade. Var redan den äldre brodern tom och ytlig, så blef den yngre det i ännu högre grad, ty bägge hörde till sin tids värsta manierister, ehuru de voro ganska ansedda och gällde som representanter för en romersk skola i inskränkt mening. Federigo genomvandrade hela Italien och efterlemnade verk i Florens och Venezia; men han reste äfven i vestra Europa och besökte London, Paris och Madrid. I Rom finnas hans bästa fresker, nämligen i Vatikanens »Sala regia», i Florens han värsta, nämligen i domens kupol. Han målade äfven porträtt, ibland utmärkta, såsom af <i>Maria Stuart</i> (hos hertigen af Devornhire på Chatsworth) och af hertig <i>Guidobaldo</i> (i Palazzo Pitti i Florens), ibland öfverdrifna, såsom af <i>drottning Elisabet</i> (i Hampton Court). Han uppträdde äfven som skriftställare med ett svulstigt verk, <i>L'idea de' scultori, pittori e architetti</i> (1697), och var med om grundandet af Accademia di San Luca i Rom, hvars första ordförande (»principe») han var. C. R. N. 
<b>Zug.</b> 1. Kanton i Schweiz, näst de båda halfkantonerna Basel-stadt och Appenzell-Innerrhoden den minsta kantonen, ligger i hjertat af landet, omgifven af Zürich, Schwyz, Luzern och Aargau, och har en areal af 239 qvkm. Sydöstra delen af kantonen är ett bergland (Rossberg med Wildspitz, 1,582 m., och Hohe Rhonen), nordvestra delen en bördig, kuperad högslätt. Utom Sihl, som bildar nordöstra gränsen, är Lorze, som från Egerisjön flyter till Zugsjön och Reuss, landets enda flod. Folkmängden uppgick 1888 till 23,029 pers., de fleste af tysk härkomst och katolsk bekännelse. Hufvudnäringar äro jordbruk, ladugårdsskötsel och industri. Omkr. 75 proc. af arealen anses som produktiv mark (skogar 12,5 proc.), medan af det återstående hälften är vatten. Jordbruket lemnar ej tillräckligt med spanmåi för behofvet, men deremot mycket frukt och något vin. Industrien, hvars vigtigaste grenar äro tillverkning af kondenserad mjölk, bomulls-, siden- och pappersindustri, ger föda åt 40 proc. af befolkningen. Industrialster, jämte trävaror, frukt och kirschwasser exporteras. Staden Zug är medelst jernväg förenad med Luzern och Zürich, och denna linie står vid Rotkreuz i förbindelse med Gotthardsbanan och aargauiska sydbanan. De vigtigaste orterna jämte hufvudstaden Zug äro byarna Ober- och Unter-Egeri, Baar, Cham och Menzingen. Författningen (af d. 22 Dec. 1873, reviderad 1876 och 1881) är representativ-demokratisk med fakultativt referendum och initiativ. Lagstiftningen utöfvas af kantonsrådet, 73 medlemmar (58, 1 på hvarje 400-tal af befolkningen, valda i de särskilda kommunerna, och 15 af hela befolkningen, för tre år), verkställande makten af regeringsrådet (7 medlemmar valda af kommunerna för 3 år), hvars president bär titeln <i>landammann.</i> I kyrkligt hänseende hör kantonen, som ännu har sex kloster, till biskopsstiftet Basel. Högre undervisningsanstalter äro kantonsskolan (gymnasium och industriskola), lärareseminarium i Zug samt lärarinneseminarium i Menzingen. — Landets egentliga historia börjar i senare medeltiden, då det 1173 från grefvarna af Lenzburg öfvergick till Kyburgarna, 1264 kom till Habsburg-Österrike och 1352 besattes af edsförbundet och upptogs i detta. Z. deltog 1524 med skogskantonerna i bekämpandet af reformationen och stred i religionskrigen 1531, 1653 och 1712 på katolikernas sida. 1798 lades det till kantonen Waldstätten, men blef åter sjelfständigt genom mediationsakten 1803. 1845 slöt det sig till Sonderbund, besattes derför 1847 med edsförbundets trupper och protesterade mot antagandet 
page_number=167, index= - Zschopau ... 
af 1849 års förbundsförfattning samt revisionerna 1872 och 1874. — 2. Hufvudstad i nämnda kanton, vid nordöstra änden af Zugsjön, 20 km. n. ö. om Luzern, förenad med denna stad och med Zürich genom jernväg. Omkr. 5,000 innev. Märkligare byggnader i den vackert belägna staden, som med sina två kloster, sina många kyrkor och kapell, sina väldiga vårdtorn och ståtliga gamla borgarehus har en ålderdomlig prägel, äro kapucin- och S:t Osvaldskyrkan, kantonshospitalet, lärareseminariet, det sengotiska rådhuset med historiskt museum, tyghuset med vapentroféer samt den nya regeringsbyggnaden. Belägen tätt utmed sjön, har staden mer än en gång lidit af jordskred, hvarvid flere hus försvunnit i sjön, bl. a. åren 1435, 1594 och d. 5 Juli 1887. 
<b>Zugewandte orte,</b> T., kallades de områden, som frivilligt, genom fördrag slöto sig till det Schweiziska edsförbundet under medeltiden och början, af nyare tiden. 
<b>Zugsjön</b> (T. <i>Zuger-see</i>), sjö på norra sidan af Alperna i Schweiz, vid norra foten af Rigi, delad mellan kantonerna Schwyz, Zug och Luzern, är 14 km. lång och 1–4 1/2 km. bred samt har en areal af 38,5 qvkm. Genom udden Kiemen på vestra sidan delas den i tvänne bäcken, af hvilka det södra, mellan Eigi och Rossberg, är en dyster alpsjö, medan det norra breder ut sin blåa vattenspegel mellan mera leende, grönskande stränder. Vid norra änden upptager den Lorze från Egerisjön och har genom nämnda flod aflopp till Reuss. Utmed sjön, som har ångbåtstrafik, gå jernvägar från Zürich till Luzern på nordvestra sidan och från Arth till Zug på östra samt S:t Gotthardsbanan på sydvestra sidan. 
<b>Zugspitze</b> l. Weisskogel, högsta punkten i bajerska Alperna och således äfven i Tyska riket, på gränsen till Tyrolen (2,970 m.). 
<b>Zuiderzee</b> [söjder-se], »söderhafvet», vik af Nordsjön, på nederländska kusten, omgifven af prov. Nord-Holland, Utrecht, Gelderland, Overijssel och Friesland och i n. v. begränsad af öarna Texel, Vlieland, Terschelling och Ameland, bredvid och mellan hvilka kanalerna Marsdiep, Eierlandsche gat, Vliestrom och Amelander gat förmedla förbindelsen med Nordsjön. Genom det omkr. 15 km. breda farvattnet mellan Enkhuizen och Stavoren delas viken i tvänne bäcken, ett nordligt och ett sydligt, hvilkas sammanlagda areal är minst 5,000 qvkm. Vikens förnämsta tillflöde är Ijssel, Rhens nordligaste mynningsarm. Stora skepp kunna från hafvet inkomma endast genom Marsdiep vid Helder och Vliestrom. Djupet tilltager småningom från kusten och utgör i allmänhet 2,5—3,3 m., i farvattnet mellan Enkhuizen och Stavoren 5 m. Flodvattnet stiger i allmänhet till 20—24 cm., vid stormflod någon gång ända till 2,5 m., och derför äro stränderna kantade af dammar. En sydvestlig sidoarm är Ij, som fordom stod i förbindelse med det nu torrlagda Haarlemmer-meer. — Viken har uppstått i historisk tid. Då alla öarna i och omkring densamma, äfven de ofvannämnda frisiska, sammanhängde med fastlandet och blott en enda Rhenarm, sannolikt genom den ännu djupa Vliestrom, mellan Vlieland och Terschelling, mynnade ut i Nordsjön, fanns i nuv. Z:s södra bäcken en sjö, Flevo, genom hvilken denna Rhenarm, Ijssel, strömmade, och som sannolikt var af Bodensjöns storlek, såsom framgår af Tacitus' och andra äldre historieskrifvares framställning. Noggranna uppgifter om sjöns beskaffenhet och Vlies bredd saknas. Någras påstående att ännu i 13:de årh. Öst- och Vest-Friesland voro skilda blott genom en graf och att man kunde gå från Stavoren till Medemblik kan icke obetingadt antagas; säkert var denna norra Rhenmynning bredare än en graf och förmodligen orsak till den senare landförlusten, i det vid nordvestliga stormar hafsvattnet inträngde genom denna enda mynning och derifrån utsträckte sina härjningar åt alla sidor. Redan från 4:de årh. hemsöktes Frieslands kust af stora öfversvämningar, och mot slutet af 7:de årh. voro redan Terschelling och Ameland skilda, men den första säkra underrättelsen om en större landförlust är från 1170. Då rasade en stor stormflod från Flanderns till Frieslands kust, så att vattnet trängde upp ända till Utrechts vallar; allt land mellan Texel, Medemblik och Stavoren uppslukades, och Z. förstorades ansenligt. Texel och Wieringen, som dittills varit förenade med fastlandet, lössletos och erhöllo sin nuv. form, och det lyckades ej friserna att återföra Z. inom dess gamla gränser. Ännu förblef dock norra delen genom en bred landsträcka skild från Flevosjön. 1237 bortsköljdes landet mellan Vlieland och Vlie samt i södra bäckenet landet mellan Kampen, Enkhuizen och Stavoren, af hvilket öarna Urk och Schokland äro den enda återstoden. Mellan Stavoren och Medemblik fanns ännu ett näs; frisiska krönikan kallar det t. o. m. godt fastland, men genom öfversvämningar, bl. a. 1250 och 1287 samt slutligen 1395, försvann näset och Z:s norra och södra bäcken sammanflöto. Sedan äfven det s. om Terschelling och Ameland belägna landet gått förloradt, fick Z. sin nuv. storlek och form och var t. o. m. något större än nu, i det att genom senare indämningar något återvunnits. Antager man Flevosjöns storlek till omkr. 1,400 qvkm., hafva omkr. 3,600 qvkm., mer än det nuv. Friesland, i historisk tid gått förlorade. Sedan 1848 hafva flere förslag framstälts att från hafvet söka återvinna dess rof, gående ut på att antingen återvinna hela Z. genom att medelst dammar förena de frisiska öarna med fastlandet (van Diggelens förslag 1849, Burnas 1882) eller endast södra bäckenet genom att anlägga en afslutningsdamm från Enkhuizen öfver Urk (eller något sydligare) till en punkt s. om Ijssels mynning (Beyerincks förslag 1866, Beyerincks modifierade förslag 1867, Stieltjes' 1870–72). Hos de förstnämnda förslagen möter särskildt svårigheten att aflägsna Ijssels vatten, hvilket uppgår till minst 1/9 af Rhens. Man beräknar, att det flodvatten, som vid indämning af hela Z. måste bortledas genom afloppskanaler, kan uppgå ända till 270,000 kbm. i minuten, och lägger man dertill nederbördsmängden öfver Z., kan man göra sig en föreställning om 
page_number=168, index= - Zschopau ... 
hvilka slussbyggnader och ångmaskiner behöfvas för att med ungefär jämn hastighet afföra sådana vattenmassor till Nordsjön och hvilka oerhörda summor detta skulle kosta. En Zuiderzeeförening bildades 1886 med ändamål att anställa en fullständig och grundlig undersökning af torrläggningsfrågan. Efter sorgfällig pröfning antog man 1893 ett af C. Lely m. fl. utarbetadt förslag till sjöns torrläggning. Mot den öppna, ebb och flod underkastade Nordsjön skall Z. afstängas vid ön Wieringen af en stor afslutningsdamm, hvarefter det afstängda området delas i fyra delar, hvilka torrläggas den ena efter den andra, så att floder och kanaler erhålla fritt aflopp. Kostnaderna anslås till 42 mill. fl. för afslutningsdammen och 148 mill. för torrläggningen, landvinningen till 190,000 har. 
<b>Zukertort,</b> Johannes Hermann, polsk-född schackspelare, f. 1842 i Lublin, redigerade 1867–71 med Anderssen »Neue berliner schachzeitung» och har utgifvit <i>Neuester leitfaden des schachspiels</i> (med J. Dufresne; 4:de uppl. 1886), »Sammlung der auserlesensten schachaufgaben, studien und parteistellungen» (1869) m. m. Vid internationella schacktäflingen i Paris 1878 eröfrade Z. första priset, liksom ock i London 1883. Han utgifver sedan 1879 i London »Chess-monthly» (med Höffer). 
<b>Zulukaffrer.</b> Se Kaffrer. 
<b>Zululandet.</b> Se Sululandet. 
<b>Zumala-Carreguy,</b> Tomas, spansk general, f. i baskiska prov. Guipuzcoa 1788, lemnade vid Ferdinand VII:s död (1833) sin anställning i kungliga gardet för att följa Don Carlos. Han organiserade den karlistiska resningen i sin födelsebygd och spelade en framstående rol i kriget mot »cristinos». I Juni 1835 framträngde han segerrikt i Navarra och ville med sin 28,000 man starka här marschera på Madrid, men på Don Carlos' befallning måste han vända sig mot Bilbao, vid hvars belägring han dödligt sårades. Död i Cayama d. 25 Juni 1835. Oböjlig handlingskraft och glänsande tapperhet skaffade honom ett ovanligt välde öfver folk och här. 
<b>Zumbusch,</b> Kaspar, tysk bildhuggare, f. 1830 i Herzebrock (Minden), visade redan tidigt anlag för plastik och begaf sig 1848 till München, der dessa anlag utvecklades under ledning af Halbig till 1853. En beställning att kopiera Canovas »Flora» och att modellera en byst af beställaren skaffade honom i denne en gynnare, som bekostade en resa till Italien, der Z. slöt sig till Martin Wagner, hvars umgänge var särdeles nyttigt för hans utveckling. Derpå slog han sig ned i München 1860 och började der sin verksamhet dels med några altaren i Frauenkirche, dels med en täflingsskiss till konung Fredrik Vilhelm IV:s staty i Köln, som, ehuru lyckad, dock ej blef utförd. Deremot fick han kort derefter sitt utkast till minnesstod öfver konung Max II i München belönad och bestämd till utförande. Innan dess reste han dock 1867 ännu en gång till Rom och Neapel, modellerade der flere statyetter, t. ex. af huvudpersonerna i Wagners operor för konung Ludvig II, och utförde en kolossalstaty af grefve <i>von Rumford</i> (i München) m. m. Derefter följde bronsstatyn öfver <i>Max II,</i> med 4 allegoriska figurer (aftäckt 1875), en staty öfver professor Herz i Erlangen, ett segermonument i Augsburg (1880), <i>Beethovens</i> monument i Wien, med kompositörens sittande figur samt på fotställningen Prometheus och Victoria jämte 9 barngestalter, som personifiera Beethovens förnämsta verk (1880), <i>Maria-Teresia-monumentet</i> i Wien (1884–88) och <i>Radetzky-monumentet</i> (ryttarestaty) derst. (1892). Z. blef 1873 professor vid Wiens konstakademi. 
<b>Zumpe,</b> Johannnes, tysk målare, f. 1819, erhöll sin första utbildning i Leipzig, sedan under Julius Schnorr i Dresden, och reste derefter som stipendiat till Italien. Han prisas för sin talang, buren af fin skönhetskänsla, som visade sig i synnerhet i de kartonger, hvilka han utförde till prydande af korridoren i Dresdens museum (med allegoriska framställningar beträffande konsten). 
<b>Zumpt,</b> två tyska filologer. 1. Karl Gottlob Z., f. i Berlin 1792, från 1838 professor i romersk literatur vid universitetet i Berlin, d. 1849, bidrog kraftigt till höjandet af det latinska språkstudiet, i synnerhet genom sin i många upplagor utkomna latinska grammatika (öfvers. till sv. 1833) äfvensom genom åtskilliga om kritisk skärpa vittnande upplagor af romerska författare. — 2. August Wilhelm Z., den föregåendes brorson, f. i Königsberg 1815, under lång tid anställd såsom gymnasiallärare i Berlin, d. 1877, egnade sig företrädesvis åt den romerska fornkunskapen och lemnade i synnerhet åtskilliga bidrag till kännedomen om det romerska rättsväsendet. En längre tid var han sysselsatt med förberedelser till ett »Corpus inscriptionum latinarum». Frukten af dessa studier visade sig bland annat i en upplaga af »Monumentum ancyranum» (1845) äfvensom i <i>Commentationes epigraphicae ad antiquitates romanas</i> (1850, 1854). A. M. A. 
<b>Zumsteeg</b> [tsu'msteg], Johann Rudolf, tysk tonsättare, f. 1760, d. 1802, blef genom bemedling af sin fader, en f. d. kammartjenare vid hofvet i Stuttgart, intagen i Karlsschule derstädes, hvarest han slöt närmare vänskap med Schiller, till hvars dikter han sedermera företrädesvis satte musik, liksom Zelter till Göthes. Egentligen var han ämnad till bildhuggare, men utbildade sig till cellist och kompositör under Poli, hvilken han 1792 efterträdde såsom hofkapellmästare. Z:s operor voro på sin tid ganska spridda (<i>Die geisterinsel,</i> 1798, <i>Das pfauenfest,</i> 1802, m. fl.), men större berömmelse fick han såsom grundläggare af den moderna musikaliska balladkompositionen (<i>Ritter Toggenburg, Lenore</i> m. fl.), som sedan utbildades af Reichardt, Zelter, Schubert, Löwe, Schumann m. fl. Han skref äfven kyrkokantater, cellosaker, körer till Schillers »Räuber» etc. A. L. 
<b>Zuñiga.</b> Se Avila y Zuñiga, Ercilla y Zuñiga och Requesens. 
<b>Zunz,</b> Leopold, den nyare tidens kanske förnämste judiske lärde, f. i Detmold 1794, d. i Berlin 1886, studerade filologi i Göttingen och i Berlin samt blef 1820 rabbin vid Nya 
page_number=169, index= - Zschopau ... 
israelitiska synagogan i Berlin, 1824 medredaktör i »Spenersche zeitung» och 1839 direktör för ett rabbin-seminarium i Berlin, som upphörde 1850. Talangfull och framsynt politisk skriftställare med afgjordt demokratisk riktning, blef Z. flere gånger under åren 1849–61 uppställd som riksdagsmannakandidat för det frisinnade partiet i Berlin. De sista tiotalen af sitt lif egnade han under tryckande brödbekymmer uteslutande åt vetenskapligt arbete. Hans förnämsta skrifter äro <i>De gottesdienstlichen vorträge der juden</i> (1832; ny uppl. 1892), ett epokgörande arbete öfver stora och vigtiga delar af den äldsta judiska literaturhistorien, hvilka dittills icke varit bearbetade, <i>Die synagogale poesie des mittelalters</i> (1855), <i>Die ritus des synagogalen gottesdienstes</i> (1859), <i>Literaturgeschichte der synagogalen poesie</i> (1865; med »Nachtrug» 1867), <i>Die namen der juden, eine geschichtliche untersuchung</i> (1836) samt en stor mängd tidskriftsartiklar. Hans politiska och sociala föredrag äro utgifna i »Gesammelte schriften von Z., herausgegeben vom curatorium der Zunz-stiftung» (3 bd, 1874–76). H. A. 
<b>Zur.</b> Se Tyros. 
<b>Zurawna</b> (Zurawno), kommun i området Zydacsow, Galizien, vid Dnjestr. Med 10,000 man innesluten i sitt läger vid Z. af storvesiren med 80,000 turkar, slöt konung Johan Sobieski af Polen d. 16 Okt. 1676 en fred, enligt hvilken turkarna erhöllo en tredjedel af Ukrajna, Tjigirin jämte zaporogernas »setja» och större delen af Podolien med Kamenez, men afstodo från tributen af Polen. 
<b>Zurbaran,</b> Francisco de, spansk målare, f. 1598 i Fuente de Cantos, d. i Madrid 1662 (?), fick sin konstnärliga uppfostran i Sevilla hos Juan de las Roélas och tillhör äfven skolan i Sevilla, der han målade sina flesta taflor, ehuru han också var verksam i Madrid, der han 1633 var konung Filip IV:s hofmålare, och dit han fullständigt öfverflyttade 1650. Han var »den mest spanske af alla spanska mästare». Den för spaniorerna egendomliga föreningen af den hänsynslösaste realism i det kroppsliga med den mest svärmiska idealism i den inre åskådningen framträder näppeligen hos någon annan mästare så slående, på samma gång så öfverraskande och brusque som hos honom. Det är munk-askesens och den fanatiska fromhetens sträfvande han framställer. Han är rätt och slätt munkmålare. Han var vän med munkarna i Sevilla, och han har mångfaldiga gånger framställt dem som enstaka figurer eller i historiska kompositioner, men alltid fyllda af glödande, ekstatisk tro, på samma gång deras yttre menniska alltid är återgifven med strängaste studium efter naturen. I tekniskt hänseende är Z. en mästare i perspektiv likasom i fördelning af ljus och skugga. Hans färg är enkel, kraftig och i sin verkan sammanhållen, och hans föredrag blir med tiden allt käckare. Hans äldsta arbete är ett stort altarverk (1625) i Sevillas katedral, som upptill framställer madonnan i den form, som kallas »Concepcion», nedtill Petrus såsom påfve, jämte sido- och predellabilder ur apostelns lif. Z. var då 27 år gammal, men helt färdig. Dernäst utförde han för Tomaskyrkan i Sevilla sitt lifs kanske förnämsta arbete <i>Tomas' från Aquino triumf</i> (nu i Sevillas museum): högst upp den himmelska härligheten i gloria; der nedanför på ett moln helgonet, med bok och penna samt den helige andes dufva sväfvande vid sitt hufvud; på bägge sidor väldiga bilder af kyrkofäderna; nedanför grundläggarna af det dominikankollegium, för hvars kyrka taflan var bestämd, Karl V med ärkebiskopen och munkarna, och längst bort en blick ut öfver staden. Derefter komma några verk från 1629, sju scener ur Pedro Nolascos lif (i Madrids museum och i Sevillas katedral), enstaka munkfigurer (i Akademien i Madrid), fyra scener ur Bonaventuras lif (två i Louvre, en i Berlin och den fjerde i Dresden). En annan cykel består af tre bilder från Cartuja de las Cuevas, ett kartusiankloster, och framställa bilder ur de dit hörande munkarnas historia (i Sevillas museum). I Sevilla finnas i det hela 22 taflor af mästaren. Från 1633 härstamma en ny serie af bilder från högaltaret i Jeres' kartusiankyrka (nu i Cadiz' museum) samt 8 taflor med händelser ur S. Hieronymus' lif i ett kloster i Guadalupe (Estremadura). Sedan han flyttat till Madrid, målade han på uppdrag af konungen <i>Herkules' stordåd</i> för en sal i slottet Buenretiro nära Madrid (nu i Madrids museum). Enstaka taflor möter man i många af Europas museer, främst i Madrid: <i>S. Casilda</i> och <i>Jesusbarnet sofvande på korset</i> (i Museum) och <i>En munkvision</i> (i Akademien); vidare <i>Concepcion</i> (1661, i Budapest), <i>Kristus efter gisslandet</i> (i Berlin), <i>S. Franciscus</i> (i München) och <i>Knäfallande franciskanmunk</i> (i Londons National gallery), en af mästarens mest kända taflor. C. R. N. 
<b>Zurita,</b> Geronimo, spansk historieskrifvare, f. i Zaragoza 1512, fick 1547 i uppdrag af Aragoniens ständer att skrifva landets historia, och efter noggranna forskningar i Spaniens och Italiens arkiv blef han helt kort tid före sin död, 1580, färdig med <i>Anales de la corona de Aragon</i> (6 bd, 1562–80; 3:dje uppl. 1669), ett mycket detaljeradt och i torr stil hållet verk, »som man rådfrågar med nytta, men icke läser». Z. var ledamot af Filip II:s statsråd och hans sekreterare. 
<b>Zurlo,</b> Giuseppe, grefve, italiensk statsman, f. 1759, var juridisk ämbetsman i Neapel, då Ferdinand IV vid sin flykt till Sicilien 1798 öfverlemnade åt honom förvaltningen af konungariket Neapels finanser. Men massan stormade hans hus och höll honom fången. Sedan konungadömet 1799 återstälts, öfvertog Z. å nyo ledningen af finanserna och återställde statens kredit, men störtades 1803 genom Actons inflytande. 1809 tog konung Joakim Murat honom till finans-, sedermera äfven till justitie-, inrikes- och kultusminister. På alla sin ämbetsmannaverksamhets områden ingrep Z. med kraft och klokhet (ny organisation af Neapels justitieväsende, ny undervisningslag, som lade skolans ledning i statens hand, m. m.). Efter Murats fall (1815) lefde han till 1818 utom konungarikets gränser; efter revolutionen 1820 utnämnde konungen honom till inrikesminister 
page_number=170, index= - Zurstrassen ... 
i det konstitutionella kabinettet. Carbonari väckte s. å. åtal emot honom, och ehuru han frikändes af parlamentet, nedlade han sitt ämbete. Död 1828. 
<b>Zurstrassen,</b> Melchior Anton, tysk bildhuggare, f. 1832 i Münster, kom 1850 i bildhuggaren Imhoffs atelier i Köln. Der utförde han 1853 de 14 stationerna i Kristi lidande i relief, och dessa gåfvo Rauch anledning att upptaga honom bland sina lärjungar. Han kom sålunda 1854 till Berlin, utbildade sig med studium af språk och vetenskap och utförde åt Fredrik Vilhelm IV en bronsstaty af den store kurfursten som tioårig gosse. Derefter reste han 1857 till Rom, idkade arkeologiska studier, utförde en staty af en romersk herde och kunde med inkomsten för denna jämte stipendium uppehålla sig i Rom till 1862. Han reste då hem och öppnade egen atelier i Berlin. Bland hans verk nämnas <i>Segerkolonn</i> till minne af 1866, porträttreliefer af vetenskapsmän för rådhusbiblioteket i Berlin och 2 reliefer för minnesmärket på Als. Från 1870 till 1875 var han professor vid konstskolan i Nürnberg och kallades derifrån till Leipzig. Som ett af hans vackraste arbeten nämnes en redan i Rom skisserad, sedan i marmor utförd grupp af <i>Caritas,</i> en grupp, som har till motiv en scen ur verkligheten (en romersk prinsessa, som ger ett fattigt barn di, medan dess äldre broder står bredvid). 
<b>Zusmarshausen,</b> köping i bajerska reg.-området Schwaben, vid Donaus tillflöde Zusam. Omkr. 1,000 innev. Den 7 Maj (g. st.) 1648 egde der en strid rum mellan de förenade svenskarna och fransmännen under Wrangel och Turenne samt den bajersk-kejserliga hären under Melander, hvarvid den senare förlorade nästan hela sin tross och 2,000 döda, bl. a. sin öfverbefälhafvare. — Se vidare Wrangel, sp. 1415. 
<b>Zutfen</b> (T. <i>Zütphen</i>), fordom befäst stad i nederländska prov. Gelderland, vid Berkels förening med Ijssel och vid jernvägslinierna Arnem–Salzbergen, Amsterdam–Winterswijk och Z.–Zwolle. Omkr. 17,000 innev. Z. är företrädesvis en handelsstad, speditionsort för spanmål och trävaror, hvilka flottas utför Rhen och Ijssel från Schwarzwald, men har äfven ett stort pappersbruk samt några sågverk, oljeqvarnar och cementbruk. Det var stad redan i 10:de årh. och tillhörde då en grefveslägt, efter hvars utgång (1107) det tillföll Geldern. Staden tillhörde sedan hanseförbundet, intogs 1572 af hertigen af Alba, som lät afrätta samtliga borgare, återtogs kort derefter af geuserna, men föll 1583 åter i spaniorernas händer, från hvilka den återtogs först 1591. 1672 intogs den af fransmännen, som slopade dess fästningsverk. Dessa återställdes sedermera, men hafva nu åter raserats. I Z. satt Karl XII:s minister G. H. von Görtz arresterad en stor del af året 1717. — Några km. n. om staden ligger åkerbrukskolonien Nederlansch Mettray, anlagd 1851 af enskild person för att uppfostra fattiga värnlösa gossar och sedan betydligt utvidgad. 
<b>Zügel,</b> Heinrich Johann, tysk målare, f. 1850 i Würtemberg, studerade i konstskolan i Stuttgart och 1873 i Wien, hvarefter han slog sig ned i München, der han utan någon lärare utbildade sig till djurmålare. Hans taflor prisas för god karakteristik af djuren samt en efter hand allt kraftigare kolorit. Bland hans bästa arbeten nämnas <i>Fårtvättning, Oxspann</i> (1875), <i>Hjord, som flyr för oväder</i> och <i>Plöjande oxar.</i> 
<b>Zülich,</b> Gustaf, friherre, militär, diplomat, son af öfverstelöjtnanten i svensk tjenst Anton. Z., föddes i Livland (på Bersemünde nära Riga?) d. 18 April 1666, deltog, i sachsisk tjenst, i krigen emot turkar och fransmän i slutet af 1600-talet, men slogs efter Stora nordiska krigets utbrott (1700) under Sveriges fana. Han var öfverstelöjtnant vid Nylands infanteriregemente, då han 1705 adlades jämte sin äldre broder Karl Fredrik (f. 1661, fången vid Perevolotjna 1709 och förd till Sibirien, hvarifrån han hemkom 1722; d. 1738). Z. utnämndes 1708 till öfverste för det franska dragonregemente, som n. å., tillfångataget, gick i svensk tjenst. Vid Karl XII:s tåg mot Ryssland stannade Z. med sitt regemente qvar i Polen; men efter konungens ankomst till Bender begaf han sig dit öfver Ungern, der hans dragoner förmåddes att kasta sig in i Rákóczys fejd emot kejsaren (sjelf afhöll Z. sig från strid), hvilket framkallade starkt missnöje hos Karl XII, som ansåg, att derigenom det goda förhållandet emellan Sverige och Österrike kunde bringas i fara. Z. blef 1711 friherre och generalmajor och deltog i tatarernas och kosakernas infall i Ryssland s. å., hvarvid han skulle bringa till verkställighet konungens planer med invasionen. Han blef vid »kalabalikens» början (1713) fången och förde vid svenskarnas hemmarsch från Turkiet (1714–15) en af de fem »indelningar», i hvilka de tågade. Han deltog derefter i norska fälttåget och blef generallöjtnant samt 1720 öfverkommendant i Stralsund och chef för Drottningens lifregemente. 1729–32 var han minister vid polsk-sachsiska hofvet. 1740 utnämndes han till general af infanteriet. 1742 var han general-en-chef i Finland, men måste lemna denna plats åt Ch. E. Lewenhaupt. Död d. 16 Juni 1743. 
<b>Züllichau,</b> stad i preussiska reg.-området Frankfurt a. O., vid linien Bentschen–Guben af preussiska statsbanorna, 7 km. n. om Oder. Omkr. 8,000 innev. Barnhem, förenadt med gymnasium och pedagogium. Frukt- och vinodling samt klädestillverkning. I sjuåriga kriget stod d. 23 Juli 1759 en träffning vid Z. (äfven uppkallad efter de närbelägna byarna Kay och Palzig), i hvilken ryssarna under Soltykov besegrade preussarna under general Wedel. 
<b>Zülpich,</b> stad i preussiska reg.-området Köln, omkr. 30 km. v. om Bonn. Omkr. 2,000 innev. Orten är det romerska <i>Tolbiacum</i> i ubiernas land, senare ofta vistelseort för frankiska konungar, som der hade ett palats. Det äldre antagandet att det var der den frankiske konungen Klodvig besegrade alemannerna år 496 har i nyare tid flere gånger bestridts, men har enligt nyaste forskningar visat sig riktigt. År 612 stod der åter en strid, i hvilken Teoderik 
page_number=171, index= - Zurstrassen ... 
af Burgund besegrade sin broder Teodebert II af Austrasien. I den närbelägna byn Enzen fann man 1663 vid en grundläggning en stenkista, innehållande ett skelett i förgylld rustning och med en gyllene, med tre ädelstenar besatt krona. Af många ansågs detta tillhöra den vid Z. fallne alemanniske konungen, medan andra hålla före, att det är en frankisk konungagraf. Sedan 10:de årh. hörde Z. till Kölns ärkebiskopsstift. 
<b>Zürich.</b> 1. Till rangen den första kantonen i Schweiz, begränsas af Baden och kant. Schaffhausen i n., kantonerna Thurgau och S:t Gallen i ö., Schwyz och Zug i s. samt Aargau i v. och har en areal af 1,725 qvkm. Kantonen är en mot Rhen sluttande högslätt, genomdragen af höjdkedjor och berggrupper, som med undantag af de i ö. och v. gående jurakalkbergen i n. äro riktade parallelt med vattendragen från s. ö. till n. v. Albis, v. om Zürichsjön, Hohe Rhonen i s., Schnebelhorn (1,295 m.), Hörnli (1,136 m.), Bachtel (1,119 m.) och Allmann (1,083 m.) i ö. ansluta sig till föralperna. Rhen bildar gräns mot Baden och Schaffhausen, och till denna flods område höra kantonens alla sjöar och vattendrag: Reuss (en kort sträcka gräns mot Aargau), Zürichsjön (med aflopp genom Limmat, som fr. v. upptager Sihl), Glatt (som utgör aflopp för Pfäffikon- och Greifen-sjöarna) samt Töss och Thur. Folkmängden uppgick 1880 till 317,576 pers., deraf 283,134 protestanter, 30,298 katoliker och 806 judar, samt 1888 till 337,183 pers. Nästan alla äro tysk-talande. Af arealen anses endast 6,3 proc. vara improduktiv mark; 61 proc. äro åker, ang och betesmarker, 2,4 proc. vinland, 30,3 proc. skogbärande mark. Jorden, som är styckad mellan icke mindre än 36,000 egare, är af naturen ej synnerligen bördig, men mycket väl brukad. Dess afkastning fyller dock endast till hälften den täta befolkningens (197 pers. pr qvkm.) behof af brödföda. Vin erhålles förnämligast från stränderna af Zürichsjön samt Thurs, Töss' och Rhens dalar. 1886 funnos omkr. 5,300 hästar, 88,500 nötkreatur, 26,000 svin, 950 får och 18,000 getter. Industrien ger uppehälle åt omkr. 47 proc. af befolkningen. Dess hufvudgrenar äro förarbetning af bomull och silke. Dessutom finnas maskinverkstäder och gjuterier, pappersbruk och fajansfabriker, hvarjämte halmflätning och stickning allmänt idkas som hemslöjd. Handeln är mycket liflig och underlättas af goda vägar, ångbåtstrafik på Zürichsjön samt ett väl utveckladt jernvägssystem. Den första längre jernväg i Schweiz öppnades 1847 mellan staden Z. och Baden i Aargau. — Författningen är demokratisk-representativ med såväl obligatoriskt som fakultativt referendum och initiativ. Representationen utgöres af »kantonrath», som väljes för 3 år med en representant på 1,500 innev. Minst två gånger om året hålles allmän folkomröstning för antagande eller förkastande af de lagar kantonalrådet beslutit. Minst 5,000 medborgare eller 1/3 af kantonalrådets medlemmar kunna fordra folkomröstning om af dem väckt förslag. Nya och ordinarie utgifter större än 20,000 frcs och extra utgift på en gång, som är större än 250,000 frcs, måste underställas folket. Verkställande myndigheten är »regierungsrath», som består af 7 medlemmar, valda för 3 år omedelbart af folket. Förmögenhets- och inkomstskatt äro progressiva. — Landskyrkan är reformert. De katolska församlingarnas förbindelse med biskopsstiftet Chur upphäfdes 1875 af kantonalrådet, utan att en formlig nyreglering af förhållandena sedan egt rum. Skolväsendet är förträffligt. Undervisningen i folkskolorna (primär- och sekundärskolor) är obligatorisk och kostnadsfri. Af högre läroanstalter finnas, utom edsförbundets polyteknikum, universitet och veterinärskola, kantonsskola (gymnasium och industriskola) samt högre flickskola, alla i staden Z., teknisk skola och högre stadsskolor i Winterthur samt lärare- och lärarinneseminarium i Küssnacht. 
2. Hufvudstad i nämnda kanton, ligger på 413 m. höjd på ömse sidor om Limmat, vid dess utlopp ur Zürichsjön och vid Sihl, som omedelbart nedanför staden förenar sig med Limmat. Folkmängden var 1888 27,664 pers., med de 9 förstäderna 90,008 (vid midten af 1892: 96,840 pers.). Stadsdelen till höger om Limmat kallas »stora staden», den till venster »lilla staden». Den inre, gamla staden, på ömse sidor om Limmat, har ganska många trånga, oregelbundna och äfven branta gator, med höga, dystra hus, men utanför ligga nya luftiga qvarter med palatslika byggnader. Vackraste gatan är Bahnhofstrasse, som går från »Stadtgarten» vid sjön till bangården (i vinkeln mellan Limmat och Sihl), från hvilken utgå jernvägar till Baden, till Winterthur samt utmed Zürichsjöns vestra strand; från en mindre station i stadens sydvestra del går en nära 9 km. lång jernväg upp till toppen af Uetliberg (873 m.), den nordligaste punkten af Albiskedjan. Af de äldre offentliga byggnaderna må nämnas: Grossmünsterkyrkan, en romansk pelarebasilika från 12:te och 13:de årh., Frauenmünsterkyrkan, till större delen från 13:de och 14:de årh., S:t Peterskyrkan, den äldsta församlingskyrkan, ehuru den nuv. byggnaden är först från 13:de årh., dominikankyrkan, i hvars kor kantonsbiblioteket (omkr. 74,000 bd) varit uppstäldt sedan 1873, Augustinkyrkan (14:de årh.), i flere årh. använd som magasin, men nu restaurerad och upplåten åt gammalkatolikerna, samt Vattenkyrkan (byggd 1479–84), i hvilken sedan 1631 förvaras stadsbiblioteket, det största i Schweiz (omkr. 130,000 bd), och ett det antiqvariska sällskapet tillhörigt antiqvitetsmuseum, särskildt rikt på föremål från pålbyggnaderna, samt rådhuset (1694–98). Af de nyare byggnaderna utmärka sig polyteknikum, kantonssjukhuset, kantonsskolan, museum med konstföreningens tafvelgalleri, Tonhalle med en konsertsal för 3,000 pers. samt jernvägsstationshuset, ansedt för ett af de vackraste i Europa. 
Z. är icke blott den förnämsta industristaden i Edsförbundet, det är ock medelpunkten för det andliga lifvet i hela tyska Schweiz. Främst bland undervisningsanstalterna stå universitetet (stiftadt 1832, öppnadt 1833) och polyteknikum 
page_number=172, index= - Zurstrassen ... 
(stiftadt 1854, öppnadt 1855; dess nuv. byggnad, uppf. 1860–62, är ett mästerverk af Semper), båda underhållna af Edsförbundet och försedda med utmärkta lärarekrafter. Det förra, hvilket kan betraktas som en fortsättning af den gamla, 1832 upphäfda katedralskolan vid Grossmünster, hade 1892 114 lärare och 705 studerande (543 immatrikulerade och 162 åhörare), af hvilka omkr. 90 qvinnor (qvinnor kunna sedan 1892 äfven erhålla rätt att föreläsa). Polyteknikum, som är deladt i 7 afdelningar (byggnadsskola, ingeniörskola, mek.-teknisk, kem.-teknisk skola, skola för landtbruk och skogshushållning, för facklärare i matematik och naturvetenskaper samt en allmän filosofisk och statsvetenskaplig afdelning), hade 1892 703 lärjungar (359 schweizare och 344 utländingar) samt 427 åhörare (studerande, som bevista endast enskilda kurser). Bland föreningar för vetenskapliga och allmännyttiga ändamål utveckla i synnerhet de af Keller, pålbyggnadernas upptäckare, stiftade antiqvariska sällskapet, naturforskaresällskapet och konstföreningen en liflig verksamhet. Stadens välgörenhetsinrättningar äro många. — Z. har den största läderhandeln och de största vexelaffärerna i Schweiz samt är medelpunkten för den schweiziska sidenindustrien. Derjämte finnas betydande fabriker för bomullsvaror, maskiner, gjutgods, pianon, papper m. m. En vigtig inkomstkälla är ock det år för år växande antalet af främlingar (turister och andra gäster), som dragas dit af stadens synnerligen vackra läge och dess rika sällskapliga och andliga lif. De vackraste utsigtspunkterna inom staden äro terrassen framför polyteknikum, höga promenaden (bredvid nya kyrkogården), Katz (en i botaniska trädgården belägen bastion af den gamla fästningen, bildande en hög, trädplanterad platform) och Lindenhof, i »lilla staden», der förr låg ett romerskt kastell, sedan ett kejserligt palats (till 13:de årh.). 
<i>Historia.</i> De äldste innebyggarna vid Zürichsjöns stränder voro pålbyggarefolket. De keltiske helvetierna hade ett stamhåll på Lindenhof, der romarna sedan anlade en tullstation (<i>Turicum</i>) för gods till och från Italien. I början af 3:dje årh. infördes kristendomen. Platsen kom derefter i alemannernas och 532 i frankernas ego. Först i 9:de årh. framstår Z. som en tysk stad, som uppstod genom föreningen af den kungliga borgen på Lindenhof med konungens arrendatorer rundt omkring, Grossmünster, Frauenmünster med dess nunnekloster samt det samhälle af fria män, som uppstått på Zürichberg. Sedan genom fördraget i Verdun (843) landet förenats med Tyska riket, tillsatte konungen en reichsvogt, hvars värdighet 1063–1172 tillhörde grefvarna af Lenzburg, 1172–1218 hertigarna af Zähringen. Det blef derefter en kejserlig fri riksstad samt uppblomstrade genom den från Italien införda sidenindustrien. Abbedissan af Frauenmünster, som 1234 fick riksfurstinnas titel, egde länge vidsträckta privilegier och utnämnde ursprungligen medlemmarna af stadens råd. I Okt. 1291 förenade sig Z. med Uri och Schwyz och deltog i det allmänna upproret i Schwaben mot habsburgarna, men öfvergick sedan på desses sida och kämpade vid Morgarten (1315) mot de edsförbundne. 1351 ingick staden i Edsförbundet, men förbehöll sig frihet att ingå fördrag och förbund med främmande makter oberoende af förbundet. Under 13:de–15:de årh. utsträckte den dels genom eröfring, dels genom köp (Kyburg 1452, Winterthur 1467) sitt område långt utom stadsmurarna. Denna törst efter landvinningar invecklade staden i krig med Schwyz rörande Toggenburgska arfvet (1436–50), hvarunder Schwyz tvang den till några afträdelser och, när Z. sökte österrikisk hjelp, med Edsförbundets bistånd slog züricharna d. 22 Juli 1443 utanför stadens murar. I fördraget d. 13 Juni 1450 återfick Z. sitt under kriget förlorade område, men afstod från Toggenburg. Under den följande tiden deltog Z. med Edsförbundet i kriget mot Burgund, i hvilket dess ledare, Hans Waldmann (borgmästare 1483–89), afgjorde segern vid Murten (1476), samt i kriget i Italien (1512–15). Dittills hade stadsstyrelsen utöfvats af ett fåtal medlemmar; men genom nämnde Waldmann ökades rådets antal till omkr. 200 medlemmar, hvarigenom handtverksgillena, hvilka staden hade att tacka för sin rikedom, fingo öfvervägande inflytande. Waldmann genomförde ock flere andra reformer och beherskade i sjelfva verket Edsförbundet. Det var företrädesvis genom honom och genom den framstående del Z. tog i reformationsverket, som Z. framstod som en ledare i förbundet. Den franska revolutionen helsades med glädje af landsbygden, som saknat all delaktighet i styrelsen; men de frihetsrörelser, som der röjde sig på 1790-talet, undertrycktes med våld, och först 1798, då fransmännen inryckte i Schweiz, utlofvades ändring i författningen till landsbygdens förmån. Då österrikare och ryssar 1799 anryckte, återställdes dock den gamla ordningen. Den 4 och 5 Juni 1799 slog ärkehertig Karl vid Z. fransmännen under Masséna och d. 24 Sept. s. å. denne de rysk-österrikiska trupperna under Korsakov. Z. införlifvades med Helvetiska republiken, men återfick 1803 sin sjelfständighet. Hade redan under mediationsperioden (1803–14) stadens politiska öfvervigt öfver landsbygden återstälts, så bekräftades denna öfvervigt genom den 1814 antagna nya författningen, genom hvilken icke blott flertalet platser i rådet (130 af 218), utan nästan alla högre ämbeten tillförsäkrades stadens borgare. Den nya schweiziska författningen besvors d. 7 Aug. 1815 i Z., som blef en af de tre »förorterna» (Bern, Z. och Luzern), d. v. s. den ort, der kantonernas representation, Tagsatzung, samlades. Den franska julirevolutionen medförde äfven i Z. en författningsändring i liberal riktning (d. 20 Mars 1831), då landsbygden fick utse 2/3 af medlemmarna i stora rådet. Från den tiden gick kantonen raskt framåt på reformernas väg i lagstiftning och förvaltning, och Z. blef verksamhetsplatsen för en mängd framgående personer (Melchior Hirzel, Ulrich. F. L. Keller, Meyer v. Knonau, Orelli, Hess, Bluntschli, Füssli m. fl.). Folket stötte sig dock på en mängd reformer ofvanifrån, och 
page_number=173, index= - Zurstrassen ... 
hufvudmännen för det tillbakaträngda reaktionspartiet visste att med fördel begagna sig deraf. Då regeringen 1839 erbjöd D. Strauss en professur vid universitetet, utbröt d. 6 Sept. ett folkupplopp, och. tusentals väpnade bönder, under ledning af presten B. Hirzel, drogo in i staden, der det kom till en blodig sammandrabbning med trupperna. Regeringen, osäker och svag, tog till flykten, och hufvudmännen för upproret insatte en provisorisk regering. Kort derpå egde nyval rum till stora rådet, och dermed kom det konservativ-reaktionära partiet till väldet för några år (till 1845). Vid jesuitfrågans behandling slöt Z. sig till de radikala kantonerna och stod i Sonderbundskriget på de liberala kantonernas sida. En mera demokratisk författning antogs d. 18 April 1869, som (reviderad 1878) ännu gäller. Under de senare årtiondena har Z. mer än någon annan schweizisk ort varit en fristad för en mängd politiska flyktingar, i synnerhet ryssar och polacker, och dess gästvänlighet har missbrukats af socialistiska agitatorer, som vållat republiken icke litet bekymmer. — Den 10 Nov. 1859 slöts i Z. på grundvalen af preliminärerna i Villafranca fred mellan Österrike, Frankrike och Sardinien. Den hvilar på tre skilda fördrag. Österrike afträdde sina rättigheter till Lombardiet (utom Peschiera och Mantua) till Frankrike, som öfverflyttade dem på Sardinien. Detta öfvertog 3/5 af den lombardisk-venezianska bankens skuld och 40 mill. fl. af 1854 års nationallån. 
<b>Zürichsjön</b> (T. <i>Züricher see</i>), näst Bodensjön och Vierwaldstättersjön den största sjön i tyska Schweiz, ligger på 409 m. höjd mellan kantonerna S:t Gallen, Schwyz och Zürich. Sjön, som halfmånformigt kröker sig från ö. till n. v., från Linthkanalens mynning vid Schmerikon till Limmats utlopp vid Zürich, har en längd af 40 km., med en bredd af 1–3 km., och en areal af 87,78 qvkm. Genom landtungan Hurden och den 1 km. långa jernvägsbanken, som förenar denna med Rapperschwyl, delas sjön i tvänne olikstora delar: Obersee (20,3 qvkm.), den sydöstra delen, och den egentliga Z.-sjön, den nordvestra delen. I den förra är vattnet ljusgrönt, i den senare, som har sitt största djup (143 m.) midt emot Herrliberg, blågrönt. Vattnets temperatur är på ett djup af 110 m. konstant 4° C. På grund af sitt jämförelsevis ringa djup tillfryser sjön vissa år fullständigt. Stränderna hafva knappt några uddar och inskärningar, och sjön har endast två öar: Lützelau och Ufnau, nära Rapperschwyl. Medan Obersee, hvars stilla, delvis säfbevuxna vattenspegel omramas af Schwyz- och Thuralperna, har alpin karakter, omgifves nedre sjön af lågkulligt land och företer med sina leende stränder och sin af en mängd fartyg och båtar lifvade vattenyta en af de behagligaste landskapsbilder i Schweiz. Från de skogkrönta bergåsarna sänka sig de med vinberg, fruktträdgårdar, sädesfält och ängar beklädda sluttningarna ned till stranden, som omgifves af en nästan oafbruten krans af välmående orter. Längs venstra (södra) stranden går jernvägslinien Zürich–Richterschwyl–Glarus, från hvilken vid Zürich utgår Uetlibergbanan, vid Wädenschwyl bergbanan till Einsiedeln, och längs den högra (norra) går från Rapperschwyl till Schmerikon linien Zürich–Sargans-Chur, som med den förra står i förbindelse genom tvärlinien öfver sjön Rapperschwyl–Pfäffikon. 
<b>Zütphen,</b> tysk namnform på nederländska staden Zutfen (se d. o.). 
<b>Zütphen,</b> Heinrich von. Se Möller, Hendrik. 
<b>Zwanziger</b> (af T. <i>zwanzig,</i> tjugu), zwanzigkreuzer l. kopfstück, äldre österrikiskt silfvermynt om 20 kreuzer, hvilket präglades ända till myntkonventionen i Wien 1857 och i flere sydtyska stater till konventionen i München 1845 samt motsvarade i nutida mynt 70 pfennige (= 62 öre). 
<b>Zweibrücken</b> (Lat. <i>Bipontium,</i> Fr. <i>Deux-Ponts</i>), stad i bajerska Rhen-Pfalz, vid Schwarzbach (Mosels flodområde) och flere jernvägs-linier. 11,204 innev. (1890). Till de mera framstående byggnaderna höra Alexanderskyrkan, med furstegrafven, den af Karl XI byggda Karlskyrkan samt det stora hertigliga slottet, fordom ett af de praktfullaste fursteslott i Tyskland, delvis förstördt af fransmännen 1793, sedan 1868 lokal för Pfalz' oberlandesgericht. Gymnasium och realskola. Tillverkning af sidenplysch, cikoria, maskiner och andra jernarbeten. I det s. k. lilla slottet är ett af Maximilian Josef inrättadt stuteri. I literaturhistorien är Z. bekant genom den i slutet af 1700-talet af ett sällskap lärde från det hertigliga tryckeriet utgifna korrekta och eleganta upplagan af grekiska och latinska klassiker (»editiones bipontinae»). — Staden var hufvudort i ett fordom riksomedelbart grefskap, som vid grefveättens utslocknande 1393 tillföll Pfalz. Vid delningen af de kurpfalziska landen mellan Ruprekt III:s söner (1410) kom Z. såsom hertigdöme till hans tredje son, Stefan, stiftaren af linien Pfalz-Zweibrücken. Genom gifte förvärfvade han grefskapet Veldenz (se d. o.) och större delen af grefsk. Spanheim. Vid hans afsägelse 1453 delades linien af hans söner i tvänne grenar: den simmernska, under Fredrik, och den zweibrückenska, under Ludvig den svarte. Hans ättling Johan (1569–1604), stiftade den yngre zweibrückenska linien, hvars besittningar ytterligare delades mellan Johans tre söner: Johan II, Fredrik Kasimir och Johan Kasimir. Den sistnämnde, som var gift med Karl IX:s dotter Katarina och blef fader till Karl X Gustaf, fick på sin lott furstendömet Kleeburg (se d. o.), men liniens besittningar återförenades af hans sonson Karl XI, sedan de båda andra grenarna utgått: Johans 1661 och Fredrik Kasimirs (den landsbergska) 1681. 1671–93 var hertigdömet ockuperadt af fransmännen. De svenske konungarna styrde landet till början genom guvernörer, men d. 20 Okt. 1714 förordnade Karl XII, att »i hertigdömet såsom vårt stamhus» skulle förordnas en generalguvernör (det blef Stralenheim). Hertigdömets öfverskottsmedel upptogos under Karl XII:s tid bland ingående statsmedel i Sverige, ehuru de ju egentligen ej hörde till svenska 
page_number=174, index= - Zurstrassen ... - Zweibergk, Per Anton von - Zwengauer, Anton - Zventibold (Sventibold). Se Svatopluk - Zwickau, hufvudstad i kretsen med samma namn, Sachsen - Zwickauprefeter benämnde sig ett religiöst-politiskt revolutionärt parti, som under reformationens första tid uppträdde i den sachsiska staden Zwickau och gjorde den lutherska reformationen ett ej ringa afbräck 
staten; de uppgingo till omkr. 20,000 dlr sm. (omkr. 30,000 kr., oberäknadt myntvärdets fall) och användes till svenska sändebudens underhåll (jfr Statskontorets skrifv. till rådet d. 7 Nov. 1711). Vid Karl XII:s död (1718) öfvergick hertigdömet till Johan Kasimirs sonson genom Adolf Johan, pfalzgrefven Gustaf Samuel Leopold. Då linien med honom utgick på svärdssidan 1731, kom hertigdömet till linien Birkenfeld, som 1799 uppsteg på Bajerns tron. 
<b>Zweigbergk,</b> Per Anton von, läroboksförfattare, född d. 11 Jan. 1811 i Jönköping, der fadern var hofrättsråd, blef student i Upsala 1827 och filos. doktor 1836, tjenstgjorde 1837–40 såsom duplikant vid Klara högre lärdomsskola i Stockholm och utnämndes sistn. år till kollega vid Maria högre lärdomsskola, från hvilken befattning han 1854 till följd af sjukdom erhöll afsked med pension. Han bosatte sig derefter som landtbrukare på sin egendom Kroken i Skaraborgs län, Vadsbo härad, hvarest han afled d. 16 Okt. 1862. Z:s <i>Lärobok i räknekonsten med talrika övningsexempel</i> (1839; 27:de uppl. 1889) var länge den mest använda hjelpreda i sitt ämne vid de svenska läroverken och har utgått i omkr. 200,000 exemplar. Den är öfversatt på finska (i 2 bd, 1862–64). Han utgaf äfven ett häfte <i>Läseöfningar i grekiskan</i> (1844) samt skref uppsatser i undervisnings- och bankfrågor. 
<b>Zwengauer,</b> Anton, tysk målare, f. i München 1810, d. derst. 1884, åtnjöt först undervisning i teckning efter antiken af Cornelius, men insåg snart, att han icke hade fallenhet för figurmålning, utan egnade sig åt landskapsmåleriet. Men då ännu ingen landskapsskola fanns vid akademien, studerade han naturen på resor i Bajern och Tyrolen. Hans taflor prisas för god verkan med få medel, särskildt för god kolorit, och de återgifva företrädesvis naturens högtidliga lugn och solnedgången på en klar himmel. Hjortar vid någon damm bilda gerna staffaget. Sitt rykte grundlade han 1841 med <i>Middag på fjället.</i> Sedan utförde han taflor sådana som <i>Höstafton med hjort vid vattnet, Benediktenwand vid aftonbelysning</i> (bägge i Nya pinakoteket, München), <i>Hjortar vid sjön efter solnedgång</i> (i Leipzigs museum), <i>De fyra årstiderna, Afton i vassen</i> jämte flere andra, som endast kallas »aftonlandskap». — Hans son Anton Z. d. y., f. 1850 i München, är likaledes landskapsmålare. 
<b>Zventibold</b> (Sventibold). Se Svatopluk. 
<b>Zwickau,</b> hufvudstad i kretsen med samma namn (4,619 qvkm.; 1,310,283 innev. 1890), som utgör sydvestra delen af konungariket Sachsen, ligger på venstra stranden af Z.-Mulde, vid foten af Sachsiska Erzgebirge och vid tvänne linier af statsbanorna. Staden, som före trettioåriga kriget hade öfver 10,000 innev., räknade sedan ända till 19:de årh:s början icke öfver 4,000 innev., men har sedan dess genom industriens och stenkolsproduktionens utveckling mångdubblat sin folkmängd, som 1890 uppgick till 44,198 pers. Den har 6 kyrkor, bl. a. den sengotiska Mariakyrkan (1453–1536, restaurerad 1840 och 1884), med ett 85 m. högt torn och ett konstnärligt träsnideriarbete, föreställande den heliga grafvens kyrka, antagligen af Veit Stoss, ett stadshus (från 1581), en stadsteater i f. d. gewandhaus (från 1522), ett rådhus (från 1838) samt ett jernvägsstationshus, som är ett af de största i Europa (33 har). Bland läroanstalter må nämnas gymnasium (med bibliotek på omkr. 20,000 bd), realgymnasium, högre borgareskola och bergsskola. Slottet Oberstein (1587–90) är en tvångsarbetsanstalt. Z. är en liflig handels- och industristad. Der finnas mekaniska verkstäder, qvarnar, sågverk, bryggerier, tegelbruk samt fabriker för tillverkning af kemikalier, porslin, papper, glas, färger, tennarbeten, stickade arbeten, gardiner m. m., och det drifver en betydande handel med spanmål, linnevaror och stenkol. Källan till stadens välstånd äro de på och utanför stadens mark belägna stora stenkolslagren, i hvilka omkr. 1,000 arbetare äro sysselsatta, och ur hvilka 1885 uppfordrades 2,5 mill. ton med ett värde af omkr. 17 mill. mk. Grufvorna omnämnas redan 1348, men först efter 1823 hafva de bearbetats i större skala. — Staden är af slaviskt ursprung och nämnes redan 1118. 1290–1348 var den kejserlig fri riksstad, men måste sistn. år öfverlemna sig åt markgrefvarna af Meissen. Reformationen infördes redan 1521. Thomas Münzer utöfvade som predikant i Mariakyrkan (1520–21) ett kort, men djupt ingripande inflytande (se nästa art.). 
<b>Zwickauprofeter</b> benämnde sig ett religiöst-politiskt revolutionärt parti, som under reformationens första tid uppträdde i den sachsiska staden Zwickau och gjorde den lutherska reformationen ett ej ringa afbräck. Partiets hufvudman voro klädesväfvarna Nikolaus Storch och Markus Thomae, studenten Markus Stübner samt predikanten vid Mariakyrkan Thomas Münzer. De voro ej nöjda med afskaffandet af den romersk-katolska kyrkans missbruk, utan ville äfven fullständigt bryta med kyrkans hela föregående historiska utveckling. Guds yttre ord i skriften förklarade de värdelöst. De åberopade sig i stället på det s. k. »inre ordet», eller en omedelbar upplysning af den helige Ande. Äfven barndopet förkastades såsom ett djefvulens påfund. De föregåfvo sig hafva syner och uppenbarelser samt ifrade i öfrigt för en total omstörtning ej mindre af det bestående kyrkoväsendet än af den borgerliga samhällsordningen. Utvisade från Zwickau genom rådets kraftiga ingripande, begåfvo de sig till Wittenberg. Der gjorde de gemensam sak med Karlstadt (se denne) och hans svärmiska anhang samt bidrogo ej litet till underblåsande af den revolutionära storm, som der framkallats under Luthers frånvaro på Wartburg. Sedan emellertid Luther 1522 återkommit till Wittenberg och under en hel veckas tid derstädes predikat mot »svärm-andarna», måste Zwickauprofeterna lemna äfven Wittenberg, hvarefter de efter hand försvunno från historiens skådeplats. Thomas Münzer (se denne), som sällade sig till deltagarna i det s. k. bondekriget, blef efter slaget vid Frankenhausen gripen och afrättad 1525. J. H. B. 
page_number=175, index= - Zwingli, Huldreich (Ulrik) - Zwirner, Ernst Friedrich 
 <b>Zwingli,</b> Huldreich (Ulrik), schweizisk reformator, föddes d. 1 Jan. 1484 i Wildhaus i grefskapet Toggenburg (kantonen S:t Gallen), studerade i Wien (1500–02) och Basel (1502–06), der han tog magistergraden, och der den frisinnade Thomas Wyttenbach blef hans lärare i studiet af den hel. skrift och på honom utöfvade ett stort inflytande. Sin praktiska verksamhet började Z. såsom predikant i Glarus 1506. Under ett fortsatt skriftstudium, hvarunder han kom till en allt renare evangelisk insigt, uppträdde han redan nu med mycken skärpa mot det rådande sedeförderfvet. Såväl derigenom som genom sin i öfrigt fasta och patriotiska hållning råkade han emellertid i ett spändt förhållande till de maktegande, hvarför han ock 1516 lemnade Glarus och antog en kallelse till predikant vid benediktinklostret Einsiedeln i kantonen Schwyz, hvilken plats han 1518 utbytte mot en pastorsbeställning i Zürich. Der verkade han med mycken välsignelse såsom förkunnare af ett rent och klart Guds ord och skydde ej häller att skoningslöst angripa de gängse missbruken i kyrkoskicket. Vid tre af honom föranstaltade religionssamtal (två i Zürich 1523 och ett i Bern 1528) förfäktade han segerrikt reformationens grundsatser gent emot papisterna, om han än i sin ifver lät förleda sig till åtskilliga öfverdrifter, t. ex. hans yrkande på borttagandet af alla bilder och altaren i kyrkorna samt på mässans totala afskaffande. År 1525 utgaf Z. sitt första mera betydande arbete: <i>Commentarim de vera et falsa religione,</i> der han öppet framställde sina reformatoriska åsigter. Derjämte utgaf han en tysk bibelöfversättning i nära anslutning till Luthers öfversättning, hvarvid han verksamt biträddes af predikanten vid S:t Peterskyrkan i Zürich, Leo Judae. Genom sitt energiska uppträdande så i tal som i skrift lyckades det snart Z. att genomföra reformationen i Zürich. Flere andra kantoner (Bern, Basel, Schaffhausen, S:t Gallen m. fl.) följde Zürichs exempel och slöto sig obetingadt till den reformatoriska rörelsen. Andra kantoner åter, särskildt Zug, Schwyz, Uri, Unterwalden och Luzern, fasthöllo envist vid den romerska läran. Det kom ock derför omsider till ett häftigt religionskrig emellan de evangeliska och de romerskt sinnade kantonerna. Z. deltog som fältprest i detta religionskrig och fann sin död på valplatsen i slaget vid Kappel d. 11 Okt. 1531. En bronsstaty af honom restes i Zürich 1885. — Z:s reformatoriska ståndpunkt var i många hänseenden olika Luthers. Z. hade i allmänhet en mera kritisk och förståndsmässig riktning. Särskildt visade sig detta i frågan om nattvarden. Äfven i frågan om Kristi person stodo Luther och Z. skarpt emot hvarandra (se vidare Reformation, sp. 811, och Reformerta kyrkan). Äfven Z:s ställning till den hel. skrift var i mycket olik Luthers. Förringande skriftens betydelse såsom nådemedel, betraktar Z. densamma föga annorlunda än såsom ett slags lagbok. Denna hans uppfattning af skriften föranledde honom äfven att i fråga om kulten gå så radikalt tillväga, att han icke ville i densamma upptaga något annat än hvad som antingen vore i skriften uttryckligen påbudet eller åtminstone kunde rättfärdigas genom direkta bibliska exempel. En följd deraf var ock, att Z. fullständigt bröt med hela den historiska traditionen såväl i detta hänseende som i kyrkoförfattningsfrågan, der han obetingadt hyllade den s. k. presbyterial-författningen (se d. o.). Äfven i fråga om den lutherska reformationens s. k. materialprincip, eller rättfärdiggörelsen genom tron, visade sig en bestämd olikhet emellan Luther och Z. För den senare var nämligen trons objekt icke Kristi förtjenst, utan Guds af evighet oföränderliga nåd och faderliga godhet, på hvilken vi i Kristus fått en varaktig underpant, men som Kristus icke genom lidande och död åt oss förvärfvat, utan endast på ett synnerligen kraftigt och tilltalande sätt lagt i dagen genom lära, lif och död. Dertill kommer ock, att enligt Z. tron sjelf såsom ett Guds Andes verk i oss kan komma endast de predestinerade till godo, enär Andens meddelande vore en följd af utkorelsen. — Förutom ofvan nämnda skrift författade Z. åtskilliga andra, såsom <i>Von erkiesen und fryheit der spysen</i> (1522), <i>De canone missae epichiresis</i> (1523), <i>Vom touf, vom wiedertouf und vom kindertouf</i> (1525), <i>Ein klare underrichtung vom nachtmal Christi</i> (1526), <i>Fidei ratio ad Carolum imperatorem</i> (1530), <i>Christiane fidei brevis et clara expositio</i> (skrifven 1531, tr. 1536), <i>De providentia Dei</i> (1530) m. fl. Den första, ofullständiga upplagan af Z:s skrifter utgafs af hans svärson, R. Gualther (4 bd, 1544 ff.). Den bästa upplagan är af M. Schiller och J. Schulthess: »H. Zwinglis werke» (8 bd med suppl. 1828–42). Ett urval utgafs 1819 af L. Usteri och S. Vögelin. Nyare biografier äro: »Ulr. Zwingli» (2 bd, 1867–69) af Mörikofer och »Huldreich Z. und sein reforinationswerk» (1885) af R. Stähelin, som äfven skrifvit den förträffliga uppsatsen om Z. i Herzog-Plitts »Realencyklopädie». Om Z:s teologi se Siegwart: »Ulr. Zwingli, der charakter seiner theologie» (1855), Hundeshagen: »Beiträge zur kirchenverfassungsgeschichte und kirchenpolitik» (1864), Usteri: »Ulr. Zwingli, ein Martin Luther ebenbürtiger zeuge des evangelischen glaubens» (1883), och A. Baur: »Zwingli's theologie, ihr werden und ihr system» (1885). J. H. B. 
<b>Zwirner,</b> Ernst Friedrich, tysk arkitekt, f. 1801 i Jacobswalde i Schlesien, d. 1861 i Köln, studerade arkitektur först i Breslau, men kom 1824 till Berlin, der han i Bauakademie blef lärjunge af Schinkel och genast med förkärlek omfattade medeltidens byggnadsformer. Han skickades redan 1833 till Köln för att utföra reparationer på dômen, hvarvid han verkade i hög grad befrämjande på förslaget att bygga den färdig, och detta förslag sattes äfven i verket 1842, från hvilken tid han deltog i det stora företaget, hvars ledare han såsom dumbyggmästare var från 1853. Genom sitt allvar i uppfattningen, sina grundliga insigter och sitt omfattande praktiska förstånd visade han sig fullt värdig den stora uppgiften, och han löste den, säger Förster, som en mästare från gammal tid, af den nya tiden understödd främst genom 
page_number=176, index= - Zwirner, Ernst Friedrich - Zwittau (Tsjech. Zwittawa), stad i Mähren - Zwolle, hufvudstad i nederländska prov. Overijssel - Zwolsche diep. Se Vecht - Zvornik, befäst stad i Bosnien - Zygæna. Se Hammarhajar - Zygnemeæ, bot., är en afdelning af Conjugatæ l. grönalger - Zygodactyli. Se Partåeiga foglar - Zygomorfa, detsamma som tvåsidigt symmetriska blommor - Zygomycetes. Se Zygosporeæ - Zygophylleæ R. Br., bot., en ur Rutaceæ utbruten familj - Zygospor l. zygote bot. - Zygosporeæ l. Zygomycetes Du Bary, bot., kallas numera en klass bland de lägre svamparna, »alg-svamparna» - Zygote. Se Zygospor - Zymologi, läran om jäsningsprocesserna - Zymoteknik, sammanfattningen af de undersöknings- och arbetsmetoder, som användas inom jäsningsindustrien - Zymotiska sjukdomar. Se Infektionssjukdomar - Zyria. Se Cyllene - Zyrianer. Se Syrjäner - Zyzygier, mindre riktig form för syzygier (se d. o.) - Zähringen, by i badenska kretsen Freiburg, i det forna Breisgau 
mekanikens framsteg och rikligare tillflöde af byggnadsmedel. På tjugu år åstadkom han mera, än förr uträttats på århundraden. — Utom Kölndômen byggde han på Apollinarisberget vid Remagen nära Bonn en kyrka, den första i medeltidsstil i nyare tid vid Rhen (1838–52). Springer kallar henne en misslyckad blandning af två stilarter. C. R. N. 
<b>Zwittau</b> (Tsjech. <i>Zwittawa</i>), stad i Mähren, vid floden Z. (som genom Schwarzawa och Thaya flyter till March) och vid jernvägslinien Wien–Prag. Omkr. 6,500 innev. Staden har en statens väfskola och tobaksfabrik samt bomulls-, linne- och juteväfveri. Stor lin- och spanmålshandel. 
<b>Zwolle,</b> hufvudstad i nederländska prov. Overijssel, vid den till Zuiderzee flytande Zwarte Water, nära Ijssel och Vecht. Staden står i förbindelse med Ijssel genom den 1820 öppnade 2,46 km. långa kanalen Willemsvaart. Vid Z. mötas jernvägarna Zutfen–Leeuwarden, Utrecht–Kampen och Z.–Almelo. 27,321 innev. (1891). Förnämsta byggnaden är S:t Mikaelskyrkan (1400-talet), som har en berömd orgel (4,276 pipor). Gymnasium, högre borgareskola, navigationsskola och teknisk skola samt ett bibliotek med sällsynta arbeten öfver provinsens geografi och historia. Staden har liflig handel och ångbåtstrafik med Amsterdam samt städerna vid Ijssel och Rhen. Dess förnämsta industrigrenar äro skeppsbyggeri, bomullsmanufakturer, färgerier och blekerier samt repslagerier. Det 6 km. n. om staden belägna, med anläggningar och promenader prydda Agnetenberg, uppkalladt efter ett augustinkloster, der Thomas a Kempis tillbragte större delen af sitt lif, är sedan gammalt begrafningsplats för stadens förmögnare innevånare. — Z., som befästes 1223, var redan tidigt en betydande handelsstad och medlem af hansan. 1580 slöt det sig till generalstaterna. Fästningsverken, slopade 1674, men kort derefter återställda, hafva nu raserats. 
<b>Zwolsche diep</b> [dip]. Se Vecht. 
<b>Zvornik,</b> befäst stad i Bosnien, vid Drina och Serbiens gräns. Omkr. 2,500 innev. Biskopssäte. Midt emot Z. på högra flodstranden ligger Mali-Z. (»lilla Z.»), som genom Berlinfördraget af 1878, då Drina fastställdes som gräns mellan Bosnien och Serbien, tillerkändes serberna, hvilka länge gjort anspråk derpå. 
<b>Zygaena.</b> Se Hammarhajar. 
<b>Zygnemeae,</b> <i>bot.,</i> är en afdelning af <i>Conjugatae</i> (se d. o.) l. grönalger, som föröka sig genom kopulation mellan två celler, hvilkas innehåll sammansmälter och bildar en zygote l. zygospor. Jfr Befruktning, sp. 127. O. T. S. 
<b>Zygodactyli</b> (Lat., af Grek. <i>zygon,</i> parvis, och <i>daktylos,</i> tå). Se Partåiga foglar. 
<b>Zygomorfa</b> (af Grek. <i>zygon,</i> parvis, och <i>morfe,</i> gestalt), detsamma som tvåsidigt symmetriska (l. monosymmetriska) blommor. Se Blomma, sp. 714. 
<b>Zygomycetes.</b> Se Zygosporeae. 
<b>Zygophylleae</b> R. Br., <i>bot.,</i> en ur Rutaceae utbruten familj, som igenkännes derpå att de parvis sittande småbladen icke äro hartsprickiga, att blomfoder och kronblad äro 5-taliga, ståndarna 10 med fjäll på strängarnas insida, frukten en 2–5-rummig kapsel med få frön, innehållande fröhvita, som saknas hos de nära stående familjernas frön. Jfr Guajacum och Peganum. O. T. S. 
<b>Zygospor</b> l. zygote (af Grek. <i>zygon,</i> ok) <i>bot.,</i> kallas den spor, som uppkommer dels hos vissa alger (se d. o.), då två celler ur skilda algtrådar lägga sig tätt intill hvarandra, mellanväggarna resorberas och den ena cellens innehåll sammansmälter med den andras till ett slags spor, dels då med cilier försedda zoosporer eller »gameter» slippa ut från cellerna, der de alstrats, och sedan förenas parvis till en spor, likasom nyssnämnda kallad zygote l. zygospor. Denna antager en klotrund form, omgifver sig med en ganska tjock cellvägg och ligger så någon tid i hvila, men kan äfven genast komma i groning. O. T. S. 
<b>Zygosporeae</b> l. Zygomycetes Du Bary, <i>bot.,</i> kallas numera en klass bland de lägre svamparna, »alg-svamparna», <i>Phycomycetes,</i> hvilken utgöres af 3 familjer, bland dem de bekanta mögelsvamparna. Dessas fortplantning sker dels genom kopuleringssporer (zygoter), hvilka hafva ett hvilostadium, dels genom afsnöring af knoppceller i sporangier, hvilka äro klotformiga och innehålla många sporer. Svärmsporer saknas. Jfr Hyphomycetes och Slemsvampar. O. T. S. 
<b>Zygote.</b> Se Zygospor. 
<b>Zymologi</b> (af Grek. <i>zymoun,</i> jäsa, och <i>logos,</i> lära), läran om jäsningsprocessen. 
<b>Zymoteknik</b> (af Grek. <i>zymoun,</i> jäsa, och <i>techne,</i> konst), sammanfattningen af de undersöknings- och arbetsmetoder, som användas inom jäsningsindustrien. 
<b>Zymotiska sjukdomar</b> (af Grek. <i>zymotikos,</i> som försätter i jäsning). Se Infektionssjukdomar. 
<b>Zyrja.</b> Se Cyllene. 
<b>Zyrianer.</b> Se Syrjäner. 
<b>Zyzygier,</b> mindre riktig form för syzygier (se d. o.). 
<b>Zähringen,</b> by i badenska kretsen Freiburg, i det forna Breisgau, 3 km. n. om Freiburg, historiskt minnesvärd genom det nu förstörda slottet Z., efter hvilket hertigarna af Z., badenska husets stamfäder, kallade sig. Zähringarna egde sedan början af 10:de årh. ett grefskap i Breisgau. Grefve Berthold I erhöll 1055 af kejsar Henrik III löfte om hertigdömet Schwaben, men kejsarens enka, Agnes, Henrik IV:s förmyndare, föredrog hertigen af Rheinfelden framför Berthold, men godtgjorde honom dock 1061 med hertigdömet Kärnten och mark Verona. Dessa land förlorade han, då han 1077 befordrade Rudolfs val till motkonung, och var derefter till sin död (1078) Henrik IV:s bittre motståndare. Hans äldre son, Berthold II, tillhörde likaledes Henrik IV:s fiender, lät 1092 uppställa sig till mothertig i Schwaben, men slöt 1098 fred med kejsaren, hvarvid han uppgaf Schwaben mot staden Zürich, men behöll hertigtiteln. Hans brorson Herman, som efter sin fader ärft slottet Baden, antog titeln <i>markgrejve af Baden</i> och blef stamfader för den 
page_number=177, index= - Zähringen, by i badenska kretsen Freiburg, i det forna Breisgau - Zähringer Löwen-orden (»Zähringska lejonorden»), badensk orden - Zöge (skref sig äfven von Zögen), Bengt Fabian - Zöge von Manteuffel. Se Manteuffel - Zöller, Egon - Zöllner, Karl Friedrich - Zöllner, Johann Karl Friedrich 
badenska regentätten (se vidare Baden, sp. 1423), hvars alla manliga medlemmar ännu i dag bära titeln »hertig af Z.». Berthold II:s son Konrad, som hade gods i Burgund, erhöll af konung Lothar 1127 grefskapen Hög-Burgund och Sion. Den hertigliga grenen af denna slägt utgick på svärdssidan 1218 med Konrads sonson Berthold V. 
<b>Zähringer Löwen-orden</b> (»Zähringska lejon-orden»), badensk orden, stiftad d. 26 Dec. 1812 af storhertig Karl Ludvig, har fem klasser: storkors, kommendörer af första och andra klass samt riddare af första och andra klass. Ordenstecknet utgöres af ett grönt kors med rummen mellan de smala armarna utfyllda af spännen samt en midtsköld, som på åtsidan visar stamborgen Zähringen och på frånsidan ett stridslystet lejon. Ordensbandet är grönt, med orangefärgad infattning. 
<b>Zöge</b> (skref sig äfven von Zögen), Bengt Fabian, krigare, var till börden tysk (från Pommern eller Östersjöprovinserna), ingick 1686 i svensk krigstjenst såsom friryttare, passerade graderna vid Estländska adelsfanan och von Pahlens regemente samt deltog i Pfalziska tronföljdskriget under Vilhelm III:s befäl. Z. följde Karl XII på alla hans fälttåg och var med om kalabaliken vid Bender. 1703 blef han öfverstelöjtnant och chef för finska eller karelska landtdragonerna och 1710 öfverste för denna kår, som då upphöjdes till regemente, samt erhöll 1713 generalmajors värdighet. Z. har vunnit en sorglig ryktbarhet genom sitt förhållande under ryssarnas härjningar 1719 i Roslagen, der han då hade högsta ledningen af försvarsanstalterna. Till en början ansåg han sig — möjligen till följd af en försummelse från högste befälhafvaren Fredriks af Hessen sida — ej hafva något sådant uppdrag och lät derför ryssarna ostördt plundra i Norrtelgetrakten. Sedan erhöll han bestämda order från Fredrik att skydda kusten; men då han enligt samma order borde rätta sig efter landshöfdingen i Upsala län M. Grönbergs anvisningar, och då denne i synnerhet ålagt honom att försvara Löfsta och Dannemora, tog han sig deraf anledning att prisgifva de angripna delarna af Stockholms län, om hvilka Grönberg naturligtvis ej kunnat gifva honom några anvisningar. På sin marsch till Löfsta stannade han dock vid Forsmarks bruk, men lät d. 20 Juli fienden bränna detta utan något försök till motstånd, emedan han »af Grönberg ingen undervisning haft att dit gå». När så Löfsta d. 25 Juli skulle försvaras, uppställde han sina omkr. 500 man starka reguliera trupper bakom de uppbådade bönderna och bruksarbetarna; och då dessa ej kunde hålla stånd, bröt han med sin trupp, som hvarken fått mottaga eller aflössa någon salva, upp mot Dannemora, lemnande Löfsta och dess omnejd åt förödelsen. Följande dagen fråntogs befälet honom, men någon efterräkning följde ej nu, och då en mängd officersplatser indrogs efter frederna fick han d. 10 Nov. 1721 nådigt afsked med pension, som dock på hans egen begäran utbyttes mot ett halft års lön. Emellertid företogs på grund af framställningar af 1720 och 1723 års riksdagar en undersökning angående försvarsanstalterna 1719, och han dömdes af den deröfver förordnade kommissionen d. 22 Juni 1726 till 3 års fängelse och 3,000 dlr sm. böter. Att domen blef så lindrig berodde derpå att kommissionen ej ansåg hans handlingssätt hafva berott af förräderi, utan af försumlighet och oförmåga. Z. begärde lindring i domen hos regeringen, som hänsköt frågan till 1726 års riksdag. Dennas justitiedeputation fann emellertid till en början domen alltför mild och ville öka straffet med förlust af generalmajors rang, som Z. vid sitt afsked ur tjensten fått behålla. Sedermera frångick dock deputationen denna mening, och på dess förslag öfverlemnades frågan om lindringen åt regeringen, som 1727 benådade honom från fängelsestraffet. Z. framlefde derefter sina dagar under ekonomiskt betryck och dog i Juni 1737. På enkans, Lucia Kijls, ansökan beviljade K. M:t d. 12 Juli s. å. af statsmedel 50 dlr s. m. till hans begrafning. S. B. 
<b>Zöge von Manteuffel.</b> Se Manteuffel. 
<b>Zöller,</b> Egon, tysk skriftställare, f. 1847 i Schleiden, regeringsomr. Aachen, död (genom olyckshändelse) 1891 såsom byggnadsinspektör i Kleve, var gift med en svenska och lärde sig derigenom med intresse omfatta Sveriges andliga och materiella odling, hvilken han skildrade för sina landsmän i det förtjenstfulla arbetet <i>Schweden. Land und volk</i> (1882). Ifrig anhängare af den boströmska filosofien, gaf han i en afdelning af nämnda arbete en klar och sakkunnig redogörelse för densamma och den svenska filosofiska forskningen i öfrigt. Åt samma ämne egnade han sin skrift <i>Der gottesbegriff in der neueren schwedischen philosophie, mit besonderer berücksichtigung der weltanschauungen Boströms und Lotzes</i> (1889). Bland hans öfriga skrifter märkes <i>Die universitäten und technischen hochschulen</i> (1891), som jämte historisk öfversigt innehåller en plan för den vetenskapliga tekniska bildningen enligt den grundsats att denna bör hvila på ett underlag af kunskaper i humana ämnen. 
<b>Zöllner,</b> Karl Friedrich, tysk tonsättare, f. 1800, besökte Thomasskolan i Leipzig och blef af musikläraren derstädes Schicht tillrådd att egna sig åt tonkonsten i st. f. teologien. Redan 1820 sånglärare vid Ratsfreischule, inrättade han 1822 jämte Hemleben ett musikinstitut. Efter att 1830 hafva börjat komponera mansqvartetter grundade han 1833 den första »Zöllnerverein», som snart följdes af flere liknande »liedertafeln», så att han 1859 kunde föranstalta en musikfest i Leipzig med 20 dylika föreningar. Efter hans död, 1860, samlade sig dessa till ett »Zöllnerbund». Hans kompositioner bestå uteslutande af stycken för manskör eller blandad kör samt visor. Bland det tiotal af hans qvartetter, som blifvit sjungna i Sverige, når en del, t. ex. <i>Matsedeln,</i> höjdpunkten af prosaisk banalitet, under det andra, såsom <i>Vandringslust,</i> ega en viss humor och hurtig rytmik. A. L. 
<b>Zöllner,</b> Johann Karl Friedrich, tysk astronom, f. 1834, flyttade 1862 från Berlin till 
page_number=178, index= - Zöllner, Johann Karl Friedrich 
Leipzig samt blef derst. 1866 e. o. och 1872 ord. professor i fysisk astronomi. Död 1882. Z. är bekant för sin verksamhet på den fysiska astronomiens område såväl med afseende på direkta undersökningar som ock genom flere af honom uppställda geniala teorier och hypoteser. I det förra afseendet må nämnas hans spektroskopiska och framförallt hans fotometriska studier, de senare framlagda bl. a. i hans <i>Grundzüge einer allgemeinen photometrie des himmels</i> (1861) och <i>Photometrische untersuchungen mit besonderer rücksicht auf dle physische beschaffenheit der himmelskörper</i> (1865) samt i den af honom uppfunna och efter honom benämnda fotometern, enligt samstämmande omdömen det bästa hittills konstruerade af dylika instrument. Dess grundidé ligger deri att man med en i tubens synfält genom en sidolampa framställd ljuspunkt (»konstgjord stjerna») jämför den verkliga stjernan, hvars ljusstyrka skall bestämmas. Sedan denna stjerna blifvit inställd i synfältet jämsides med den konstgjorda stjernan, tillgår jämförelsen så, att man vrider det ena af ett system nicholska prismer, genom hvilka den konstgjorda stjernans ljus får passera (hvarvid ljuset utträder polariseradt ur det första prismat), till dess att den konstgjorda stjernans intensitet, som härvid ändrar sig proportionell mot vridningsvinkelns qvadrat, blir lika med den verkliga stjernans. Denna bestämning vinner i noggranhet derigenom att den konstgjorda stjernans ljus, som äfven får passera genom en mellan de nicholska prismerna befintlig bergkristallsplatta, genom den senares vridning kan bringas att antaga (nära) samma färg som den verkliga stjernans. Härmed är, såsom Z. ock afsåg, en (dock tills vidare ej synnerligen uppskattad) metod gifven att genom objektiv mätning bestämma stjernans färg. — Från Z:s teoretiska verksamhet är att anföra hans teori för solen och processerna inom densamma 1873, hans teori för variabla stjernor samt hans i <i>Über die natur der kometen</i> (1872) och på andra ställen framställda teori for kometerna. Grundtanken i denna består deri att den af Bessel för förklaring af kometsvansarna förutsatta »repulsiva kraften», som kometens kärna måste antagas utöfva på kometsvansens partiklar, ingenting annat är än en elektrisk repulsion mellan kometens partiklar, hvilka samtliga antagas laddade med liknämnig elektricitet. Då nu gravitationen mellan dessa partiklar är proportionel mot deras kubikinnehåll (egentligen massa), men den elektriska repulsionen mot mängden af på deras yta befintlig elektricitet, så måste för de större partiklarna gravitationen taga öfverhand och samla dessa till en kometens kärna, medan för de smärre partiklarna repulsionen måste komma att öfverväga och utslunga desamma från kärnan, så att de komma att bilda en kometens svans. Matematiskt uttryckt inträffar detta, emedan, om <i>r</i> föreställer en partikels lineära dimension, man har <i>r</i>3 > <i>r</i>2 för stora värden af <i>r,</i> men <i>r</i>3 r</i>2 för små värden af <i>r.</i> Z:s samlade skrifter, som beröra de mest olikartade frågor — på senare tider togo till och med spiritismen och dermed sammanhängande spekulationer hans intresse, fantasi och penna i anspråk —, äro af honom sjelf utgifna i <i>Wissenschaftliche abhandlungen</i> (4 bd, 1878–81). K. B. 
page_number=179, index= - Å är den 26:te bokstafven i det svenska alfabetet och håller i våra dagar på att upptagas i det danska och norska, der, liksom i öfrig europeisk skrift, hittills eget tecken för å-ljud saknats 
 <b>Å</b> är den 26:te bokstafven i det svenska alfabetet och håller i våra dagar på att upptagas i det danska och norska, der, liksom i öfrig europeisk skrift, hittills eget tecken för <i>å-</i>ljud saknats. I svenskan deremot har denna bokstaf 400-åriga anor. I vår äldsta literatur betecknades visserligen, liksom i alla andra på det latinska alfabetet byggda skriftsystem, <i>å-</i>ljudet med bokstafven <i>o;</i> men då omkr. 1400 det långa (med <i>o</i> betecknade) <i>å-</i>ljudet öfvergått till vårt nuvarande slutna <i>o-</i>ljud (i <i>broder,</i> förut uttaladt <i>brådher</i>), under det att ungefär samtidigt (eller något tidigare) det långa (med <i>a</i> eller <i>aa</i> betecknade) <i>a-</i>ljudet utvecklats till <i>å-</i>ljud (i <i>gå,</i> förut uttaladt <i>ga</i>), så uppstod derigenom en svår villervalla i fråga om <i>å-</i>ljudets beteckning, i det att å ena sidan det från gammal tid ärfda korta <i>å-</i>ljudet fortfarande betecknades med <i>o</i> (t. ex. <i>folk</i>), å andra sidan det nya (af <i>a</i> uppkomna) långa <i>å-</i>ljudet kunde på två olika sätt återgifvas. Dels kunde man nämligen i enlighet med det nya uttalet skrifva t. ex. <i>go,</i> »gå», hvilket dock var så till vida förvillande, som <i>o</i> i t. ex. <i>bo,</i> »bo», o. dyl. numera representerade ett helt annat uttal; dels — och detta var oftare fallet — kunde man af konservatism behålla den gamla skrifningen <i>ga</i> eller <i>gaa,</i> hvarigenom dock uppstod en likadan inkonseqvens i fråga om betydelsen af <i>a-</i>typen, som ju sålunda fick angifva både <i>å-</i> och <i>a-</i>ljud. Under det att denna äfven för danskan och norskan förefintliga svårighet i dessa språks alfabet löstes på så sätt, att det nya långa <i>å-</i>ljudet betecknades med dubbelskrifningen <i>aa,</i> och <i>a</i> reserverades för <i>a-</i>ljud samt <i>o</i> för <i>o-</i>ljud och kort <i>å-</i>ljud, så sökte man i Sverige på vida radikalare sätt afhjelpa villervallan. Några skrifvare företogo sig nämligen i senare hälften af 1400-talet att i st. f. <i>aa</i> använda en alldeles nyskapad typ, <i>å,</i> vare sig nu att denna är af dem fritt uppfunnen och tillkommen genom en kompromiss mellan de båda befintliga <i>a-</i>typerna (<i>o</i> och <i>a</i>) på det sätt, att den ena placerades öfver den andra, eller att, såsom åtskilliga forskare förmenat, <i>å</i> är en modifikation af det i åtskilliga danska handskrifter från 1300- och 1400-talen använda tecknet <i>ă,</i> der (liksom i de samtida skrifningarna <i>ĕ, ĭ</i> o. s. v.) tecknet ˘ efter plattyskt föredöme användts för att utmärka vokallängd. Emellertid förblef den nya typen till att börja med mycket sällsynt i svensk skrift och visar sig aldrig i våra äldsta tryckalster. År 1526 ändrar sig detta förhållande med ett slag, i det att boktryckaren Richolff vid Kungl. boktryckeriet i Stockholm uti de från hans officin då utgående tryckalstren använde en ny stilsort, der de i föregående tryck nyttjade beteckningarna <i>aa, á</i> och <i>o'</i> äro ersatta af resp. <i>å, aͤ </i>ooch <i>oͤ.</i> Det äldsta svenska tryckalster, i hvilket dessa typer uppträda, är »Een nyttwgh wnderwijsning», der den nya stilsorten ännu blott i fråga om dessa tre typer användts, under det att den i sin helhet brukas i de s. å. från samma tryckeri utgångna »Een skön nyttugh vnderwisningh» och »Thet Nyia Testamentit». På grund af särskildt denna sistnämnda boks vidsträckta spridning samt Kungl. boktryckeriets hart när uteslutande herravälde inom bokmarknaden blef <i>å-</i>typens användning fr. o. m. år 1526 hastigt spridd, och den började snart användas äfven såsom tecken för kort <i>å-</i>ljud, vare sig af långt <i>a</i> uppkommet (t. ex. <i>lång, ålder, stånd</i>) eller gammalt (t. ex. <i>bårt, tåpp, låft, sårg</i>). Emot denna sistnämnda användning, som särskildt under tiden mellan Stiernhielm och Dalin var mycket vanlig, började senare en reaktion visa sig, hvilken i de flesta fall lyckats återinföra <i>o</i> såsom tecken för gammalt kort <i>å-</i>ljud. Deremot har den först omkr. 1700 allmännare uppträdande tendensen att beteckna äfven gammalt långt <i>å-</i>ljud med <i>å,</i> t. ex. <i>tråg, tåla, skåda</i> o. s. v. (hos Spegel o. a.), småningom vunnit alltmera terräng och kan nu trots vissa undantag (<i>kol, son, konung, tjog</i> m. fl.) anses vara i regeln genomförd. I våra dagar vilja de längst gående »nystafvarna» i fråga om både kort och långt gammalt <i>å-</i>ljud återupptaga vår storhetstids traditioner och i likhet med Stiernhielm, grammatikern Tiällmann och deras samtida skrifva icke blott <i>kål</i> (träkol) o. d., utan äfven <i>stålt, kårt, kåmma</i> o. s. v. — I Danmark uppträdde Rask vid början af 1800-talet med det sedermera af honom och de flesta yngre danska och norska språkmän ifrigt förfäktade förslaget att i st. f. <i>aa</i> införa <i>å</i> äfven i dansk och norsk skrift. Förslaget vann hos den stora allmänheten föga gehör, men så mycket mera hos de verkligt sakkunnige. Sedan reformen på nordiska rättstafningsmötet 1869 lifligt 
page_number=180, index= - Å är den 26:te bokstafven i det svenska alfabetet och håller i våra dagar på att upptagas i det danska och norska, der, liksom i öfrig europeisk skrift, hittills eget tecken för å-ljud saknats - Å, socken i Östergötlands län - Åbenrå. Se Aabenraa - Åberg, Gurli. Se Ulff - Åberg, Enrique (Henrik) - Åberg, Jon Olof - Åberg, Lawrence Heap 
förordats, har den särskildt i Danmark, der den vunnit myndigheternas understöd, under det att den i Norge haft sin bästa hjelp i skalderna Ibsens och Björnsons anslutning till densamma uti deras så ofantligt spridda skrifter, numera äntligen fått så fast fot, att dess fullständiga seger blott kan vara en tidsfråga 
Såsom olika arter af <i>å-</i>ljud pläga följande 4 vokaler (af hvilka dock n:r 3 och 4 ofta rubriceras såsom <i>o-</i>ljud) uppfattas. 1) Svenskt s. k. slutet <i>å</i> är en halftrångt labialiserad (med framskjutna läppar och tämligen stor rundning), hög, spänd bakre dorsovelar (alltså med samma artikulationsställe som <i>a</i> i <i>tal</i>) vokal. Detta ljud är nästan specifikt svenskt. Närmast detsamma torde komma norskans långa <i>å</i> i <i>gå, mål</i> o. dyl., ehuruväl detta är något mindre trångt. I svenskt riksspråk förekommer slutet <i>å</i> vanligen blott såsom långt och starktonigt, t. ex. <i>åra, båt, gå.</i> I svagtonig ställning utbytes det i regeln mot öppet <i>å</i> (se 3 nedan), t. ex. <i>påfve: påfvinna, teolog: teologi.</i> Likaså uttränges det såsom kort och starktonigt alltmer af öppet <i>å,</i> så att i ett dialektfritt uttal numera vanligen ingen skilnad råder mellan <i>gått</i> (ursprungligen med slutet <i>å</i>) och <i>godt, låck</i> och <i>lock</i> m. m. — 2) Engelskt långt <i>å</i> i <i>law, more</i> och det dermed väsentligen identiska korta i <i>not, god</i> är en halfvidt labialiserad, låg, spänd (såsom lång) eller slapp (såsom kort) bakre dorsovelar vokal. Detta för engelskan nästan specifika ljud finnes emellertid i några svenska dialekter (företrädesvis i sydligaste Sverige), t. ex. <i>sånn,</i> »sand», <i>jå,</i> »jag». — 3) Svenskt s. k. öppet <i>å</i> är en halfvidt labialiserad (med högst obetydligt framskjutna läppar), låg, slapp främre dorsovelar (alltså med samma artikulationsställe som <i>a</i> i <i>tall</i>) vokal. Väsentligen identiskt är det norska <i>å</i> i t. ex. <i>godt, sove,</i> det engelska i <i>boy.</i> Det danska i <i>gå, bog,</i> är en smula vidare; det tyska i <i>volk</i> afviker genom spänd tungställning. I svenskt riksspråk förekommer öppet <i>å</i> ymnigt såsom kort (såväl stark- som svagtonigt), t. ex. <i>åska, ofta, korpral, lagom.</i> Såsom långt befinner det sig i utdöende och ersättes alltmer af slutet <i>å</i> (se 1 ofvan), så att i dialektfritt uttal numera vanligen ingen skilnad göres mellan <i>kol</i> (ursprungligen med öppet <i>a</i>) och <i>kål, son</i> och <i>sån</i> m. m. — 4) Franskt <i>å-</i>ljud i <i>encore, énorme</i> är en vidt labialiserad, låg, slapp dorsomediopalatal (sålunda med artikulationsstället något framom vårt <i>a</i> i <i>tall</i>) vokal. Samma uttal har ofta norskans <i>å</i> före <i>r,</i> t. ex. <i>Norge, torsk,</i> och förra diftongkomponenten i tyskans <i>neu, säule</i> o. d. Väsentligen identiskt, troligen dock en smula längre fram artikuleradt, är det i en mängd svenska dialekter förekommande s. k. orena <i>å-</i>ljudet, t. ex. i <i>folk, kol.</i> — Om <i>å-</i>ljudets historia se <b>O.</b> Ad. N–n. 
<b>Å,</b> socken i Östergötlands län, Björkekinds härad. Areal 2,502 har. 589 innev. (1892). Å utgör ett konsistorielt pastorat, Linköpings stift, Vikbolands kontrakt. 
<b>Åbenrå.</b> Se Aabenraa. 
<b>Åberg,</b> Gurli. Se Ulff. 
<b>Åberg,</b> Enrique (Henrik), arkitekt, f. i Linköping 1841, begaf sig, efter afslutade studier vid konstakademien i Stockholm, 1869 till Buenos Aires. Hans framstående begåfning blef der genast uppmärksammad, och 1874 utnämndes han till Argentinas »nationalarkitekt» och chefinspektör för civilingeniördepartementet, hvilken post han beklädde i tio år. Bland de många offentliga byggnadsverk han utfört i Argentiska republiken må nämnas regeringspalatset, general San Martins grafkapell och flere hospital i Buenos Aires, vetenskapsakademiens hus i Cordova och naturhistoriska museet i La Plata. Dessutom har han derstädes byggt en stor mängd privata palats, herrgårdar och villor. För att rädda sin angripna helsa inlade han 1884 sin afskedsansökan, och 1886 inskeppade han sig till Italien, der han gifte sig med en finska och nu är bosatt i San Remo. 
<b>Åberg,</b> Jon Olof, författare af historiska berättelser för folket, född 1843, son af kyrkoherden i Förlösa förs. nära Kalmar kontraktsprosten O. Åberg, har sedan 1872, bosatt i Stockholm såsom literatör, utgifvit många större samt ett vida betydligare antal smärre berättelser med ämnen ur svenska historien, skrifna i en liflig stil och med omvexling i uppfinningen samt romantiserade i enlighet med den stora allmänhetens föga kräsna smak. Sina motiv hemtar han företrädesvis från Engelbrekts befrielsekrig, hela storhetstidens örlog på utländsk mark, finska kriget 1808–-09, våra mer folkliga konungars karaktersdrag o. s. v. Exempelvis må nämnas <i>Carl XV:s skyddsling</i> (1872; 3:dje uppl. 1885), <i>Hjeltarne från Savolaks</i> (1875; 5:te uppl. 1890), <i>Banér i säcken</i> (1876; ny uppl. 1884), <i>Karl XII:s värja</i> (1878; 3:dje uppl. 1884), <i>Snapphanarne</i> (1882; 4:de uppl. 1890), <i>Svenskarne på Hammershuus</i> (1882; 3:dje uppl. 1890) och <i>»Bondpinan» på Rumlaborg</i> (1892). Samlingar af kortare, ej särskildt utgifna berättelser och skisser af Å:s hand äro <i>Från skilda tider</i> (1880–-81) och <i>Svenska bragder skildrade för folket</i> (1883-–84). 
<b>Åberg,</b> Lawrence Heap, filosofisk författare, född i Stockholm d. 23 Juli 1851, student i Upsala 1871, filos. doktor 1877, docent i praktisk filosofi vid Upsala universitet 1878, har vid sidan af sitt akademiska lärarekall utvecklat ett omfattande författareskap. Sin filosofiska bildning har han, såsom lärjunge af S. Ribbing och C. Y. Sahlin, fått inom den boströmska filosofiska skolan, men redan från sin första publikation, <i>Ett försök att uppvisa darwinismens förenlighet med en rationelt idealistisk verldsåsikt</i> (1874), har han visat sig intaga en ganska sjelfständig ståndpunkt. Hans hufvudsträfvan går dervid ut på att befria idealismen från dess ännu hos Boström befintliga rester af begreppsidealism och sålunda utveckla en rent personlig filosofi, som öfverensstämmer med den moderna verldsåskådningen rätt fattad. Bland Å:s vetenskapliga skrifter må här nämnas <i>Om familjens begrepp och väsentligaste grundformer</i> (akad. afhandl., Ups. 1877), <i>Hegels och Boströms rättsfilosofiska grundtankar</i> (1885), <i>Om sedelagens allmängiltighet och </i> 
page_number=181, index= - Åberg, Lawrence Heap - Åbergsson, Gustaf Fredrik - Åbergsson, Anders Viktor - Åbo (F. Turku), Finlands forna hufvudstad, säte för Finlands ärkebiskop 
<i> den sedliga viljans material</i> (1885), <i>Om tiden</i> (1890), <i>Filosofisk sedelära</i> (I, II, 1893) och en polemik med P. Wikner rörande boströmianismen (1882, 1883). Bland hans för en större allmänhet afsedda skrifter, delvis anonymt utgifna, må anföras <i>Våra äktenskapslagar</i> (1879), broschyrer om Ibsens »Dukkehjem» (1880) och »Gengangere» (1882), <i>Om darwinismens betydelse för sedliga och religiösa frågor</i> (1881), <i>Den boströmska verldsåsikten, i sina grunddrag framställd</i> (1882), <i>I äktenskapsfrågan</i> (1883), <i>Olika dagrar, religiösa samtal upptecknade af Amicus Veritatis</i> (1884), <i>Skilda färger, politiska samtal</i> (samma sign., 1886), <i>Mannens äktenskapsålder af Styrbjörn Starke</i> (1888), <i>Stat och kyrka</i> (samma sign.; 1890), <i>Carl Pontus Wikner. Hans lefnad och läror</i> (1889), <i>Fyra föreläsningar i Göteborg</i> (1891), en mängd tidnings- och tidskriftsuppsatser samt artiklar af filosofiskt innehåll i »Nordisk Familjebok». 
<b>Åbergsson,</b> Gustaf Fredrik, skådespelare (hette urspr. Aberg), född i Stockholm d. 27 Mars 1775, vardt elev vid k. operans kör 1786, öfvergick 1792 till Stenborgs Svenska komiska teatern, hvarest han visade klena skådespelaregåfvor, och debuterade 1798 vid Dramatiska teatern såsom <i>Yngve</i> i »Oden». Han utvecklade från denna tid en oväntadt god förmåga, gjorde lycka i älskareroller genom sitt nobla yttre och drog nytta af upprepade studieresor till Paris. I tragedien var Å. användbar genom sin imponerande figur och goda hållning, men öfverdref den franska skolans fel med våldsamma tonfall, ögonrullningar o. s. v. I komedien var hans skola likaledes fransk, det vill der säga utmärkt. Särskildt som grandseigneur och som <i>Tartuffe</i> ansågs han oöfverträfflig. Mellan honom och Lars Hjortsberg rådde alltjämt konstnärsafund. Å. vardt vid sidan af sitt aktörskap ordningsman vid k. teatern 1807 och var med hofsekreterares titel »styresman» för scenen vid operan 1812–-20 samt 1823–-27 (under mellantiden, 1820–-23, förestod han egen teater i Göteborg). Från Nov. 1828 uppträdde han icke längre såsom skådespelare, men var några år instruktör vid elevskolan och till 1834 scenisk styresman vid Dramatiska teatern. Vid sin afgång erhöll han titeln öfverdirektör. Död vid Furusund d. 20 Juli 1852. - Å:s hustru i andra giftet, Ottiliana Karolina Å., född Kuhlman, född d. 15 Nov. 1778, första aktris vid k. teatern 1800–-33, var först gift med ballettmästaren Deland (1799–-1802), kallade sig efter skilsmessan fru Kuhlman och trädde 1815 i äktenskap med Å. I yngre år var hon k. teaterns förnämsta talang i älskarinnefacket, full af behag och natursanning i sitt spel, väckte sedermera bifall i subrettroller och spelade slutligen med värdighet mère noble. Död i Stockholm d. 21 April 1866. - Å:s son i första giftet, Johan Ludvig Å., f. 1795, d. 1832 som stadsmäklare i Stockholm, öfversatte flere dramer af Kotzebue o. a. för k. teatrarnas räkning. 
<b>Åbergsson,</b> Anders Viktor, ämbetsman, född i Stockholm 1835, blef student i Upsala 1855, undergick examen till rättegångsverken 1859 och inskref sig s. å. vid Svea hofrätt. Han blef 1862 vice häradshöfding, 1866 adjungerad ledamot i Svea hofrätt, 1868 fiskal och 1872 assessor derstädes samt förordnades 1876 till revisionssekreterare och 1883 till expeditionschef i justitiedepartementet. 1884 utnämndes Å. till justitieråd. Han var 1879–84 en af Stockholms stads representanter i riksdagens Andra kammare, som 1880–83 insatte honom i lagutskottet, och 1880–88 ord. fullmäktig i Riksgäldskontoret. 1870–84 var han ombudsman hos Vetenskapsakademien. Å. är sedan 1879 ledamot af direktionen öfver Stockholms stads undervisningsverk. Han invaldes 1875 i Musikaliska akademien och är dennas preses sedan 1885. 
<b>Åbo</b> (F. <i>Turku</i>), Finlands forna hufvudstad, säte för Finlands ärkebiskop, guvernören öfver Åbo och Björneborgs län, Åbo hofrätt samt flere offentliga inrättningar, ligger i en långsträckt dalsänkning vid Aura ås mynning, på åns bada sidor, mellan omgifvande höjder. Stadsområdet upptager 2,753 har, hvaraf på den egentliga staden komma 1,083 har. Staden är indelad i 9 stadsdelar. Inom dess linier funnos 1890 1,000 gårdar och utom linierna 65. Boningshusens antal var: inom linierna 1,993 och utom linierna 126; 313 voro af sten, 11 af sten och trä, resten af trä. Stadens faktiska befolkning, som 1840 var 13,145, 1870 19,617, 1880 22,701, steg vid folkräkningen d. 1 Dec. 1890 till 31,671 pers. Af dessa talade 33,74 proc. svenska, 62,83 proc. finska, ett fåtal ryska eller andra främmande språk. 
Då man från sjösidan anländer till staden, passerar man genom en vidsträckt skärgård, bland hvars öar och holmar märkes det vackra, medelst en bro med staden förbundna, på sommarvillor rika Runsala. Vid åmynningen resa sig Åbo slotts gråa murar (se Åbo slott), medan längre fram det af huggen granit palatslikt uppförda, i trädplanteringar inbäddade straffängelset å Kakolaberget tilldrager sig uppmärksamhet. Bland vid åns stränder belägna industriella inrättningar äro Crichtons mekaniska verkstad med skepps- och ångbåtsvarf, Aura sockerbruk samt John Barkers et C:os efterträdares bomullsspinneri och väfveri de förnämsta. En större ångfärja förmedlar trafiken mellan åstränderna ofvanom den på venstra sidan belägna ångbåtshamnen. Följer man den ännu ganska breda och djupa, mellan prydliga kajer af huggen granit framflytande ån vidare uppåt, ligger till höger Sampalinnaberget, vid hvars fot den i grönska inbäddade Sampalinnapaviljongen är uppförd; högre upp på bergplatån anlägges f. n. en stor idrottsplan. Sedan man passerat under stenbron, afsmalnar ån i betydlig mån. Högre upp förbindas stadens å ömse sidor af ån belägna hälfter af Kyrkbron, med brokistor af trä. Öster från Kyrkbron ligger en öppen, med planteringar betäckt plats, Nikolaitorget, af gammalt stadens centrum, med många monumentala byggnader. Den på en kulle belägna domkyrkan (se Åbo domkyrka) är der afgjordt dominerande; i öfrigt märkas vid nämnda torg svenska klassiska lyceets hus, rådhuset och det forna akademiehuset, der numera guvernörsämbetet, 
page_number=182, index= - Åbo (F. Turku), Finlands forna hufvudstad, säte för Finlands ärkebiskop 
domkapitlet, Åbo hofrätt och postverket äro inrymda. I sistnämnda byggnad finnes f. d. universitetets, numera svenska klassiska lyceets solennitetssal, en af Charles Bassi i enkel, men vacker renaissancestil byggd sal, med friser af Finlands förste skulptör, Cainberg. Platsen prydes af två bronsstatyer: Porthans (1864; mod. af K. E. Sjöstrand) och Per Brahes (1887; mod. af V. Runeberg). Söder om Nikolai-torget utbreder sig det med planteringar försedda Vårdberget, på hvars spets ligger universitetets f. d. observatorium, numera navigationsskolans hus, ett verk af Engel. Vid en promenad österut längs Nylandsgatan når man Kuppis park med restauration och S:t Henriks helsokälla, der enligt traditionen de hedniske finnarna döptes af finnarnas apostel, biskop Henrik. På den motliggande vestra sidan om ån äro de monumentala byggnaderna fåtaligare. Invid stenbron ligger stadshuset (restaureradt af F. A. Sjöström). I närheten finnas det monumentala sparbankshuset (af ark. Seb. Gripenberg) och Fruntimmers bibelföreningens bönehus (af ark. F. A. Sjöström). Från stenbron leder Auragatan vesterut till Alexanderstorget, stadens största öppna handelsplats, vid hvilken teaterhuset, grekisk-katolska kyrkan samt ett större folkskolehus äro uppförda. Stadens längsta gata är Slottsgatan, som löper v. om ån, nästan parallelt med densamma, till slottet. Vid rålinien i v. ligger jernvägsstationen. Länssjukhuset och kommunens sjukhus ligga utanför staden. Anblicken af den mestadels med låga trähus mellan breda gator bebyggda staden är i arkitektoniskt hänseende föga imponerande, men i synnerhet under den vackra årstiden ter den sig dock täck med sina många trädgårdar och öppna platser, t. ex. sedd i fogelperspektiv från Vårdberget. De för staden karakteristiska bergkullarna hafva på senare tider delvis blifvit prydda med trädplanteringar, bekostade ur fonder, som uppkommit genom enskilda donationer. I samband dermed kan nämnas, att offervilligheten äfven i öfrigt i Å. visat sig i ganska många donationer för upprätthållande af välgörenhetsinrättningar och främjande af allmännyttiga kommunala ändamål. Å. förbindes genom en jernväg, hvars andra ändpunkt är Tojala station s. om Tammerfors, med det finska jernvägsnätet och står under seglationstiden i direkt ångbåtsförbindelse med de närliggande kustorterna samt med Helsingfors, Stockholm, Torneå, Lybeck, Köpenhamn, England o. s. v. Passagerare-ångbåtar lägga till vid ångbåtshamnen invid ån, der djupet är omkr. 4,5 m., men större fartyg stanna i Slottsfjärden utanför slottet eller å redden vid Runsala ös yttersta udde, Kuuva udde. — Stadens handel är betydlig. 1892 uppgingo tullafgifterna för inkommande varor till öfver 2 mill. kr., eller högre än för någon annan stad i Finland, med undantag af Helsingfors. Importvaror äro bomull, jern och stål, väfnader, socker, spanmål, mjöl, gryn, kaffe, tobak o. s. v. Bland exportvaror utgöres hufvuddelen af trävaror, hafre samt jern- och industrialster. Stadens hamnar besöktes 1891 af 760 fartyg (förutom kustfarare), af hvilka 436 ångare och 324 segelfartyg; af fartygen voro 570 finska. Stadens flotta räknade 1892 35 ångfartyg samt större och mindre segelfartyg, om 10,340 tons. Äfven i industrielt afseende är Å. en för Finlands förhållanden betydande ort. Tillverkningarna representera ett värde af omkr. 9 mill. kr. Bland industriella inrättningar må nämnas flere mekaniska verkstäder, det ofvannämnda sockerbruket och bomullsspinneriet, en korkfabrik, N. Bomans ångsnickeri och flere tobaksfabriker (t. ex. Rettigska fabriken). 
Undervisningsanstalter finnas till stort antal; med svenskt undervisningsspråk: ett klassiskt lyceum, ett reallyceum, en statens och flere privata flickskolor, en privat samskola, navigationsskola, döfstumskola, privat handelsinstitut; med finskt undervisningsspråk: ett klassiskt lyceum och en flickskola. Folkskolorna, som 1892 besöktes af 2,639 barn, kostade staden i underhåll 102,000 kr. (deraf nära 27,000 kr. statsbidrag). Bland föreningar för allmännyttigt syfte må nämnas Finska hushållningssällskapet (se d. o.), som har egen gård i staden, Åbo konstförening (grundl. 1891), hvars galleri tillsvidare är förlagdt till stadshuset, samt Bestyrelsen för Åbo stads historiska museum. Stadens budget för 1892 upptog inkomsterna till i rundt tal 490,000 kr. och utgifterna till i rundt tal 930,000 kr. Bristen betäcktes hufvudsakligen genom uttaxering efter skatteören. 
Det är troligt, att den plats, der A. är beläget, redan under Finlands hedniska tid hade betydelse såsom handelsplats, men sina egentliga anor räknar Å. från tiden för kristendomens införande i landet. Staden torde ursprungligen varit belägen något högre upp vid ån i närheten af S:t Marie kyrka, der å biskopsgården Korois ännu på 1700-talet ruiner af gamla byggnader funnos, men flyttades omkr. 1300 till sin nuvarande plats, der slottet samtidigt uppfördes till innebyggarnas skydd. Under de strider, som åtföljde den katolska kyrkans och det svenska väldets befästande i Finland, led staden genom angrepp och plundring från ryskt håll. Den finska biskopskrönikan omtalar, att staden 1198 härjades af ryssarna och 1318 uppbrändes af dem, hvarjämte domkyrkan plundrades. Efter freden i Nöteborg 1323 följde en tid af ostörda framsteg. Landets uppspirande verldsliga och kyrkliga förvaltning koncentrerades i Å., som äfven i kommersielt afseende blef en betydande medelpunkt. Det heter i en gammal anteckning, att Å. först blef »funderadt» på handeln i Österbotten. Med hansestäderna, i synnerhet med Danzig, var samfärdseln liflig. Bland medeltida kyrkliga inrättningar må nämnas: dominikanklostret, grundlagdt 1249, katedralskolan, S:t Görans hospital för spetälska samt Helgeandshuset för fattiga och sjuka. År 1509 träffades A. af en svår olycka, i det att staden natten mellan d. 2 och 3 Aug. öfverfölls af den danske sjöhjelten Otto Rud, som lät plundra densamma, brandskattade befolkningen samt bortförde en stor del af domkyrkans prydnader och dyrbarheter. Under Gustaf Vasas befrielsekrig slets Å. mellan de stridande, tills slottet på hösten 1523 föll i hans händer. En 
page_number=183, index= - Åbo (F. Turku), Finlands forna hufvudstad, säte för Finlands ärkebiskop - Åbo, kamer., den, som på viss tid eller lifstid såsom landbo eller under ärftlig besittningsrätt innehafver annans jord - Åbo allmänna tidning. Se Åbo tidning 1 - Åbo domkyrka är genom ålder, historiska minnen, storlek och arkitektur Finlands märkligaste kyrka från medeltiden 
lysande punkt i stadens historia är hertig Johans och Katarina Jagellonicas hofhållning på Åbo slott 1562–63. Mot slutet af 1500-talet var Å. en af hufvudskådeplatserna för striden mellan konung Sigismund och hertig Karl. Stadens utsträckning var ännu under början af 1600-talet ganska inskränkt. Hufvudqvarteren lågo kring domkyrkan, medan området v. om Aura å var nästan fullkomligt obebygdt. Men under Gustaf II Adolfs och Kristinas tid skedde stora framsteg. Genom stapelstadsförordningarna utvidgades de från medeltiden härstammande handelsprivilegierna. Yrkesverksamheten reglerades genom skråordningar, af hvilka den äldsta är skräddareämbetets skråordning af 1625. Hofrätten grundlades 1623 och universitetet 1640. Per Brahe d. y. arbetade såsom generalguvernör (1637–40 och 1648–54) verksamt för Å:s utvidgning och reglering. Han påbjöd, att staden till stor del skulle »förändras och rifvas»; nya gator och qvarter anlades, i synnerhet på vestra sidan om ån. Det svenska språket började från denna tid vinna en större utbredning bland befolkningen, hvars numerär steg till omkr. 6,000 personer. Under »Stora ofreden» ödelades Å. genom vådeld, fientlig ockupation, innevånarnas bortflyttning till Sverige och det fullkomliga afstannandet af all affärsverksamhet, men efter freden i Nystad 1721 återvann staden småningom sina krafter, och kriget 1741–43 fördröjde endast i ringa mån dess fortfarande uppblomstring. I Åbo undertecknades d. 16 Juni 1743 preliminärerna och d. 7 Aug. s. å. den definitivfred, som afslutade nyssnämnda bedröfliga krig: Sverige afträdde till Ryssland Finland ö. om Kymmeneelf och s. om Saima samt dessutom Nyslott med område. Svenska underhandlare voro H. Cedercreutz och E. M. von Nolcken, ryska A. Rumjantsev och J. L. Pott von Luberas. För riksdagsmannavalen, som under frihetstiden icke sällan åtföljdes af skarpa partistrider, delades borgerskapet 1734 i tre klasser l. »societeten: svenska handlande borgerskapet, handtverkarena och finska borgerskapet, en indelning, som länge blef bestående och karakteriserar de rådande sociala förhållandena. Bland de tre »societeterna» var det svenska borgerskapet genom större förmögenhet inflytelserikast. År 1791 steg folkmängden till 8,504 och 1805 till 11,300 personer. Handeln bestod hufvudsakligen af import från utlandet och inrikes handel på Stockholm. Åtskilliga industriella inrättningar funnos. Efter kriget 1808–09 förlades det nybildade högsta styrelseverket, regeringskonseljen, sedermera senaten, till en början till Å., men flyttades 1817 till Helsingfors. I Åbo sammanträffade i Aug. 1812 kejsar Alexander I och kronprinsen Karl Johan, hvilken senare d. 30 Aug. mot löfte att uppträda i striden emot Napoleon fick formlig försäkran om Rysslands hjelp till Norges eröfring, hvarjämte i en hemlig artikel ett <i>familjefördrag</i> afslöts till skydd för Karl Johans dynasti. Den trångt byggda staden, som ofta förut härjats af vådeld, blef d. 4–5 Sept. 1827 nästan helt och hållet lågornas rof. Omkr. 800 gårdar lades i aska. Derpå följde universitetets flyttning (1828) till Helsingfors, hvarigenom Å. förlorade sin ställning såsom det finska bildningsarbetets centrum. Staden återuppbyggdes efter en ny plan och har sedermera småningom arbetat sig upp, så att den nu värdigt intager sin plats såsom Finlands andra stad. — En upplysande skildring af Å., sådant det var mot slutet af 1600-talet, finner man i Daniel Juslenius' disputation »Aboa vetus et nova» (1700; öfvers. med titeln »Åbo förr och nu» i »Suomi», 1841). Bestyrelsen för Å. stads hist. museum offentliggör sedan 1884 »Bidrag till Åbo stads historia», i hvilken publikation bl. a. ingår C. von Bonsdorffs »Åbo stads historia under sjuttonde seklet» (1889–92). Ett mindre bidrag är M. G. Schybergsons »Riksdagsmannavalen i Åbo under frihetstiden» (i Sv. litterat. sällsk:s i Finland »Förh. och upps.» 5). Se för öfrigt: »Åbo, handbok för resande» (1892), utg. af Turistföreningen i Finland. M. G. S. 
<b>Åbo,</b> <i>kamer.,</i> den, som på viss tid eller lifstid såsom landbo eller under ärftlig besittningsrätt innehafver annans jord. Sedan numera vid upplåtelse på viss tid eller lifstid af nyttjande-rätten till jord de i allmänna lagen meddelade bestämmelser om landboförhållandet i allmänhet ej tillämpas, användes uttrycket åbo, till skilnad från arrendator, företrädesvis om den, som innehafver annans jord under ärftlig besittningsrätt eller stadgad åborätt (se d. o.). Någon gång tages uttrycket åbo i så vidsträckt betydelse, att det användes äfven om egaren till en jordegendom, för såvidt han bor å densamma och sjelf brukar den. G. T. 
<b>Åbo allmänna tidning.</b> Se Åbo tidning 1. 
<b>Åbo domkyrka</b> är genom ålder, historiska minnen, storlek och arkitektur Finlands märkligaste kyrka från medeltiden. Tidpunkten för dess grundläggning är icke med säkerhet känd. En påflig bulla af år 1229 upplyser visserligen, att påfven Gregorius IX på biskop Tomas' begäran anbefallt det dåvarande biskopssätets förflyttning från Räntämäki till en lämpligare ort, men antagligt är, att kyrkan grundlades först i midten af 13:de årh. Den omnämnes första gången i ett indulgensbref af 1259, och 1291 kunde det då skeende biskopsvalet förrättas i kyrkans sakristia. Den vid detta tillfälle valde biskopen, Magnus, är den förste finne, som beklädt ämbetet. Han tyckes med kraft hafva arbetat på det nya templets fullbordande. — För att gifva gudstjensten der större glans och betydelse utfärdades i början af konung Magnus' regering tvänne nya påfvebref med löfte om riklig syndaförlåtelse för dem, som besökte kyrkan på vissa större högtidsdagar. År 1300 invigdes den till Finlands domkyrka, Jungfru Maria och S:t Henrik till ära. S:t Henriks reliker, enligt traditionen förvarade i ett silfverskrin, öfverfördes dervid (d. 18 Juni) från martyrens graf i Nousis. Dagen firades sedermera årligen med stora högtidligheter, och då mycket folk tillströmmade från alla landsorter, gaf detta första upphofvet till stadens sommarmarknader. (Om relikerna se vidare Henrik, sp. 1044.) — I likhet med det stora flertalet af landets öfriga medeltidskyrkor var Åbo domkyrka ursprungligen byggd såsom treskeppig hallkyrka i 
page_number=184, index= - Åbo domkyrka är genom ålder, historiska minnen, storlek och arkitektur Finlands märkligaste kyrka från medeltiden 
öfvergångsstilens former med utomordentligt enkla detaljer. Skeppen åtskildes från hvarandra genom fem par fyrkantiga tegelpelare, och kyrkans höjd inuti var icke stort mer än hälften af den nuvarande. Redan 1318 landstego ryssarna vid Åbo och tillfogade den nya domkyrkan så stora skador, att den länge stod öde och förfallen. En vidt omfattande ombyggnad blef af nöden, hvarvid kyrkan betydligt höjdes och förvandlades till basilika med sträfbågar öfver sidoskeppen. Den del af midtskeppets öfvermur, som då uppfördes, qvarstår ännu. Fönstren hade spetsbågig form och voro omramade med enkla, rätvinkliga profiler. Man har icke skäl att antaga, att kyrkan vid denna tid varit försedd med absid. Huruvida kyrkan ursprungligen egt torn är numera svårt att med bestämdhet afgöra. Vissa omständigheter tala för att man byggt tornet senare. År 1466 omnämnes det, i sammanhang med en då företagen större reparation, såsom redan uppfördt. — Johannes II Petri (d. 1370) lät nedrifva den gamla altarväggen och påbörjade kyrkans förlängning. Arbetet fullbordades af hans efterträdare Johannes III (biskop 1370–1385). Genom denna tillbyggnad, som utgör templets vackraste och rikast behandlade del och är utförd i rent gotisk stil, erhöll byggnaden en totallängd af nära 60 m. (tornet oberäknadt). Korslutet bildades såsom en half sexhörning, omkring hvilken sidoskeppen fördes i form af omgång med gallerier sålunda, att den yttre afslutningen utgjorde hälften af en tiohörning. Det vackra inre perspektiv, som framkallades genom den af höga fönster belysta omgången, framstår ännu rikare genom den mera utarbetade form, som tillbyggnadens detaljer erhöllo. Pelarna äro af tegel, åttkantiga, med framspringande gotiska stafvar i hörnen. Den omständigheten att desamma lemnats utan bruköfverdrag tyder på att arkitekturformerna i det inre på denna tid hade teglets vackra naturliga färg, hvarigenom kyrkan, oafsedt sina inre målningar, altaren, helgonbilder och andra prydnader, framstod långt rikare och vackrare än h vad nu är fallet. — På bredden utvidgades templet kort derpå genom nya sakristior och flere kapell-tillbyggnader, hvilka småningom till större delen omslöto kyrkans båda långsidor. Främst bland dessa nämnes det heliga lekamenskapellet på kyrkans norra sida, med en längd motsvarande två travéer och ett djup något större än sidoskeppens bredd. Kapellet uppfördes 1421 af den om kyrkobyggnaden så förtjente biskopen Magnus Olai Tavast, hvars namn det ännu bär. Genom kapellbyggnaderna beröfvades kyrkan småningom någon del af det ljus, som inströmmat genom sidofönstren. Då sidoskeppens tak måste höjas, i samma mån kyrkans bredd ökades, blefvo icke allenast sträfbågarna, som dittills varit synliga på yttre sidan, nu öfverbyggda, utan man var derjämte nödsakad att yttermera höja hvalfven i midtskeppet. Denna sista höjning af kyrkan verkställdes 1466 af biskop Kort Bitz, efter det en härjande eldsvåda två år tidigare förstört domkyrkans tak. 
Byggnadsverksamheten i Åbo domkyrka afstannade nu under en längre tid. Templets inkomster åtgingo förnämligast till erforderliga restaureringar. De rikedomar, som under den katolska tiden samlats af nitiska biskopar, hade redan till en del förstörts genom flere härjande eldsvådor. Genom den af Gustaf Vasa verkställda reduktionen beröfvades kyrkan slutligen större delen af sina forna egodelar. Under hela 1500-talet hvilade ett högeligen oblidt öde öfver templet. 1509 plundrades det af danskarna. 1546 härjade en »grufvelig vådeld», som upprepades 1594 och 1601. Dessa olyckor jämte annat hade gjort, att byggnaden befann sig i ett så bedröfligt tillstånd, att biskop Rothovius år 1630 i ett bref till Oxenstierna klagar öfver att kyrkans inre icke mera var skyddadt ens för regn och snö. Ännu en gång erhöll dock domkyrkan (i början af 1600-talet) en betydande utvidgning genom den af handlanden i Åbo Jakob Wolle uppförda oktogonen, som numera bildar kyrkans kor. Altaret äfvensom de rikt snidade korprydnaderna öfverflyttades dit 1649. I de efter reformationen till grafkor inredda helgonkapellen ersattes altarena småningom af de grafmonument m. m., som nu utgöra deras förnämsta prydnad. Det Horn-Kurkska eller s. k. Kankasska graf koret uppfördes först, 1655–57. — Tornbyggnaden har i likhet med den öfriga kyrkan flere gånger härjats af elden. Första gången nedbrann spiran 1681. Den återuppfördes till en höjd af 90 m. Andra gången brann tornet 1738, och spiran erhöll vid den 1759 verkställda ombyggnaden en enkel kupolartad form med smärt, genombruten spira. Efter den sista branden, 1827, återuppfördes öfre delen i den mindre tilltalande form densamma nu innehar. Tornkroppen är af enkel parallellepipedisk form, med mäktiga dimensioner och endast sparsamt genombruten af ljus- och ljudöppningar. Upptill afslutas densamma genom en balustrad, hvilande på kranslist, som uppbäres af konsoler. I den öfre delen qvarstå lemningar af nischer och stafverk, vittnande om en rikare utstyrsel i äldre tider. — Det yttre af domkyrkan är numera till större delen af oputsadt tegel. Sträfpelare finnas egentligen endast å oktogonen. Denna, som före 1827 års brand var täckt med en åttasidig kupol och spira, har nu ett enkelt tälttak. I det inre äro skeppen i saknad af hvarje prydnad och hvitfärgade. Oktogonens väggar äro prydda med målningar af R. V. Ekman, föreställande scener ur Nya testamentet och ur den finska kyrkohistorien. Altartaflan, Kristi förklaring, är målad af Westin (1836). Den nuvarande orgeln är byggd af den svenske orgelbyggaren Andersson. — År 1865 sammanträdde, första gången »komitén för återställande af Åbo domkyrkas fornminnen», som gjort till sin uppgift att medelst i landet insamlade medel återställa domkyrkans af eldsvådor mer eller mindre förstörda fornminnen. Den har synnerligen vackert låtit restaurera Tottska, Stålhandskeska, Tavastska och Kankasska grafkoren. Till de tre sistnämnda hafva praktfulla glasmålningar blifvit skänkta af målaren V. Svertschkov. I Kankas-koret hvilar i en sarkofag af svart marmor drottning Katarina 
page_number=185, index= - Åbo domkyrka är genom ålder, historiska minnen, storlek och arkitektur Finlands märkligaste kyrka från medeltiden - Åbo domprosteri - Åbo hofrätt. Se Hofrätt - Åboholm, bruks- och landtegendom i Tiveds socken, Skaraborgs län - Åbom, Johan Fredrik - Åbo och Björneborgs län, Finland 
Månsdotters stoft, dit flyttadt 1867 från Tottska koret. Någon genomgripande restaurering af skeppen och tornet har, ehuruväl påtänkt, ännu icke kommit till stånd. A. N. & G. N. 
<b>Åbo domprosteri</b> omfattar Åbo domkyrkoförsamling, S:t Karins, Piikkis, Peinar, Sagu, Pargas, Nagu, Korpo, Houtskär, Nådendal och Reso, S:t Marie och Lundo socknar äfvensom Kakskerta, Kuustö, Karuna, Merimasku, Paattis och Brunkkala kapellförsamlingar i Åbo och Björneborgs län, Åbo ärkestift. Areal 1,944 qvkm. Folkmängd 72,144 pers. (1890). A. G. F. 
<b>Åbo hofrätt.</b> Se Hofrätt. 
<b>Äboholm,</b> bruks- och landtegendom i Tiveds socken, Skaraborgs län, belägen på Tiveden, vid en å, som från Bosjön och Qvarnsjön faller ut i Bergvattnet och derifrån i Unden. Landtegendomen omfattar 4 11/82 mtl, tax. till 184,300 kr. (1892), hvartill komma Å. jernbruk med manufakturverk samt qvarn och såg, tax. till 5,500 kr. Egendomen har länge haft samma egare som Aspa bruk och tillhör nu Aktiebolaget Aspa bruk. 
<b>Åbom,</b> Johan Fredrik, arkitekt, född i Stockholm d. 30 Juli 1817, genomgick Teknologiska institutet och konstakademien, hvarefter han med statsbidrag företog en utrikes resa. Sedan han under några år varit e. o. konduktör vid Öfverintendentsämbetet och vid stadens arkitektkontor, förordnades han 1843 af fångvårdsstyrelsen att biträda med den generella ledningen vid utförandet af de nya läns- och kronohäktena i riket, hvilken befattning han innehade i 10 år. Inom Öfverintendentsämbetet förordnades han 1845 till ordinarie konduktör samt utnämndes 1860 till arkitekt och 1880 till intendent för dess byggnader i landsorten. Konstakademien kallade honom 1845 till agré och 1850 till ledamot. — Under de 45 år, som Å. tjenstgjorde i Öfverintendentsämbetet, utförde han en stor mängd arkitekturarbeten för såväl allmänna som enskilda ändamål. Här må nämnas hospitalsbyggnader i Karlstad och Hernösand, länslasaretten i Kalmar, Mariestad, Jönköping, Vexiö, Vesterås, Vänersborg, Örebro, Köping och Sala, ett stort militärhospital vid Karlsborgs fästning, anatomibyggnaden och Stockholms nations hus i Upsala, Frimurarebarnhuset vid Kristineberg, Ultuna landtbruksinstitut, bibliotekshus i Skara, läroverkshus i Linköping, Norrköping, Falun och Jönköping, börs- och bankbyggnad i Gefle, Mälareprovinsernas enskilda bank i Vesterås, Frimurarelogernas hus i Gefle, Karlstad och Kalmar, Wilsonska huset i Göteborg, Söderfors' bruks ombyggnad samt i Stockholm: nuvarande riksdagshuset, K. Myntets byggnader, Södra teatern, Musikaliska akademien, Berns salonger, Hasselbackens restaurant, Hotel Kung Karl, Sällskapets hus, Stockholms enskilda bank, Allmänna hypoteksbanken, Stockholms och Tanto sockerbruk samt Bolinders, Carlsviks och Ludvigsbergs fabriker och verkstäder m. m. Vid utförandet af de af Å. ritade byggnaderna har i de flesta fallen äfven ledningen varit honom anförtrodd. K. W–n. 
<b>Åbo och Björneborgs län,</b> Finland, omfattar sydvestra delen af landet samt utgöres af landskapen Egentliga Finland och Åland samt vestra delen af Satakunta. Länets utsträckning i n.–s. uppgår till omkr. 320 km., dess största bredd till omkr. 235 km., deri inberäknadt åländska ögruppen, hvars utsträckning i ö. och v. är omkr. 110 km. Den nordligaste gränspunkten ligger 62° 20' n. br. och det sydligaste skäret 59° 40' n. br.; österut sträcker sig länet till 23° 50' ö. lgd och vesterut till 20° 20' ö. lgd (å Signildsskär i åländska ögruppen). De omgifvande länen äro: i n. Vasa län, i ö. Tavastehus' och Nylands län; i s. och v. sköljes länets strand af Östersjöns och Bottniska vikens vågor. Landarealen utgör 23,136 qvkm., hvartill komma 1,035 qvkm. insjöar. Folkmängden uppgick d. 31 Dec. 1890 till 395,474 pers., af hvilka 64,331 hade svenska, 330,746 finska till hufvudspråk. 49,239 personer bodde i länets 6 städer, hvilka äro Åbo (guvernörsresidens), Björneborg, Raumo, Nystad, Nådendal och Mariehamn. Dessutom finnas i länet två köpingar, Salo och Ikalis. Byarnas antal är omkr. 3,400. Af länets befolkning tillhörde omkr. 12 proc. den tjenande klassen; 34 proc. utgjorde den egentligen lösa eller vid stadigt arbete icke fästa befolkningen. Genom Salpausselkä, som stryker i vestlig och nordvestlig riktning tvärs genom länets fasta lands andel, afdelas länet i två till naturbeskaffenheten väsentligen olika delar, af hvilka den södra är ett tämligen jämnt slättland, med bördig lerjord, delvis ganska styf, den norra åter rik på sjöar, skogbevuxna kullar, höjdsträckningar och åsar samt vidsträckta sandmoar. Jordmånen består der hufvudsakligen af sandjord samt lättare ler- och mulljord. I södra delen af länet tränger hafvet djupt in i landet och bildar en synnerligen örik skärgård. Flere socknar utgöras af endast holmar och skär. Den södra delen af länet hör till de tätast befolkade och bäst odlade trakterna af Finland, likasom äfven kulturen der är äldst i landet. — Skörden uppgick 1890 till 29,955 hl. hvete, 896,507 hl. råg, 229,925hl. korn, 1,424,722 hl. hafre, 17,759 hl. blandsäd, 42,031 hl. ärter, 765,794 hl. potates. Dessutom skördades 57,928 hl. rofvor och öfriga rotfrukter äfvensom 341,241 kg. lin och 10,277 kg. hampa. Antalet vinterfödda kreatur var s. å.: 51,400 hästar och föl, 17,000 oxar och tjurar, 190,000 kor och ungnöt, 229,000 får, 22,000 svin och 4,600 getter. — Skogarna i de inre delarna af länet äro ännu rätt goda samt bestå i allmänhet af tall och gran, björk och asp. I skärgården växa vilda äfven ek, lind och lönn. Industrien är rätt betydlig. Produktionsvärdet uppgafs 1891 till 36,4 mill. mark, hvaraf på städerna kommo 19,6 mill. mark. Antalet arbetare i industriens tjenst uppgick till 11,000. — De förnämsta industriella inrättningarna äro 16 bergverk, bruk och mekaniska verkstäder (tillverkningsvärde 6,101,909 mark), 1 orgelbyggeri (i Nystad), 24 tegelbruk, 3 kakel- och fajansfabr., 3 glasbruk, 4 tekno-kemiska samt tvålfabr., 2 tändsticksfabr., 5 yllemanufakturverk, 1 mindre bomullsspinneri, 1 pappersbruk, 57 såginrättningar (tillverkn. 8,8 mill. mks värde), 30 ångsnickerier, 1 korkfabrik, 1 sockerbruk (i Åbo: tillverkn. 2,9 mill. mks värde), 15 ölbryggerier, 11 bränvinsbrännerier, 
page_number=186, index= - Åbo och Björneborgs län, Finland - Åborätt, kamer., rätten att på viss tid eller lifstid såsom landbo eller under ärftlig besittning innehafva annans jord 
16 spritfabriker, 2 vinfabr., 6 tobaksfabr. (tillverkn. 2 mill. mks värde), 8 bok- och 3 stentryckerier. — Fiske, själfångst och fogelskytte äfvensom sjöfart utgöra mångenstädes i skärgården de mest indrägtiga näringsfången. Tillgången på rofdjur är deremot numera ringa. Icke mindre än 705 segelfartyg om 129,343 tons drägtighet, eller mer än hälften af Finlands segelflotta, voro 1891 hemmahörande i länet. Ångfartyg funnos till ett antal af 58, om 4,206 tons drägtighet. Handlandenas antal i städerna utgjorde 1890 931 och å landsbygden 612. Genom länet går Åbo–Tammerfors jernväg. Under byggnad är Tammerfors–Björneborgs jernväg. För den högre bildningen finnas 1 finskt och 1 svenskt gosslyceum, 1 statens och 1 privat reallyceum (bägge svenska) samt 2 svenska och 2 finska elementarskolor för gossar äfvensom 1 svensk (statens) och 11 privata flick- och förberedande skolor, af hvilka 7 hafva svenskan till undervisningsspråk. Högre folkskolor funnos 1890 till ett antal af 137, hvaraf 29 voro svenska och 3 såväl svenska som finska. 27 af länets 121 kommuner saknade ännu år 1890 i verksamhet varande folkskola. Af bildningsanstalter funnos dessutom 1 döfstumskola i Åbo, navigationsskolor i Åbo, Mariehamn och Raumo, den sistnämnda med finskt undervisningsspråk, ett handelsinstitut i Åbo, 1 industri- samt 2 högre handtverksskolor m. fl. — Judicielt fördelas länets kommuner på 5 rådstufvurätter och 10 domsagor, dessa senare fördelade på 38 tingslag; administrativt på 10 härad, fördelade på 45 länsmansdistrikt; och ecklesiastikt på 72 lutherska pastorat. Dessutom finnas 1 grekisk ortodox stadsförsamling samt 1 baptistisk och 1 metod. episkopal dissenterförsamling. Länet bildades 1635. A. G. F. 
<b>Åborätt,</b> <i>kamer.,</i> rätten att på viss tid eller lifstid såsom landbo eller under ärftlig besittning innehafva annans jord. Sedan numera vid upplåtelse på viss tid eller lifstid af nyttjanderätten till jord de i allmänna lagen meddelade bestämmelser om landboförhållandet i allmänhet ej tillämpas, användes uttrycket åborätt, med eller utan tillägget »stadgad», nästan endast i samma betydelse som ärftlig besittningsrätt. 
Under <i>stadgad åborätt</i> eller <i>ärftlig besittningsrätt</i> innehafvas vissa kronan eller allmänna inrättningar tillhörande hemman och lägenheter. — Liksom enskilde upplät kronan jord åt landbo (landbonde) mot städja och afrad. Landbon var berättigad att qvarblifva vid egendomen under den derför bestämda legotiden, förutsatt att han årligen erlade afraden samt behörigen höll hemmanet vid makt. Men vid legotidens utgång berodde det på frivillig öfverenskommelse om landboförhållandet skulle fortfara. I allmänhet fingo väl landboarna, om åboskyldigheterna fullgjordes, son efter fader qvarblifva vid egendomen, för såvidt den ej behöfdes för något allmänt ändamål. Bestämd försäkran derom hade de dock ej. Å bergsmanshemman synas åboarna visserligen från äldre tider hafva åtnjutit ärftlig besittningsrätt, och under Karl XI:s tid, då det för indelningsverkets bestånd var af vigt att derför anvisade räntor ovilkorligen utgingo, tillförsäkrades genom k. förordn. d. 5 Jan. 1684, d. 7 Nov. 1695 m. fl. en stor del af kronoåboarna eller de, som innehade kronorusthåll eller sådana hemman, hvaraf räntan var militiestaten anordnad, att de och deras efterkommande, mot fullgörande af åboskyldigheterna, allt framgent skulle få besitta sina hemman. Men först genom k. förordn. d. 21 Febr. 1789 tillförsäkrades samtliga åboar å kronohemman, att, så länge de till hus och jord väl och försvarligen häfdade hemmanen, de och deras barn skulle sitta derå odrifna, man efter man, i den ordning särskildt vore stadgadt. Efter Kammarkoll. kung. d. 29 Febr. 1808 och senare meddelade bestämmelser iakttages numera i fråga om företrädesrätten till åboskapet å allmänna kronohemman följande ordning: 1) enka, så länge hon lefver ogift (särskilda bestämmelser gälla, då efterlefvande makan i boet medfört besittningen af åboskapet eller enkling kommit i åtnjutande deraf genom giftermål med den aflidna hustrun); 2) bröstarfvinge, son eller hans afkomling framför dotter eller hennes afkomling och äldre barn framför yngre; 3) närmaste arfving efter lag, dervid ordningen mellan lika nära arfvingar bestämmes genom lottning. I regeln är endast en person berättigad att öfvertaga åboskapet, men om klyfning kan verkställas, får den med vissa undantag ske. Särskilda bestämmelser äro meddelade för det fall att enka icke sjelf kan öfvertaga hemmanet eller den till åboskapet berättigade är omyndig eller afliden åbo eljest efterlemnat omyndiga eller oförsörjda barn. Åbo eger jämväl öfverlåta hemmanet, t. o. m. till oskyld person. Men arfvingar till och med syskonbarn eller dem, som äro i lika led med dessa, ega i sådant fall rätt att mot erläggande af löseskillingen tillträda värdskapet (k. kung. d. 8 Maj 1863). Finnes ej någon, som till följd af slägtskap är berättigad tillträda hemmanet, skall frågan om dess disposition af K. M:ts befallningshafvande anmälas hos Kammarkollegium för att underställas K. M:ts pröfning. För alla fall, utom då enka tillträder hemmanet efter sin aflidne man, är inrymning deri ej gällande, om den ej af K. M:ts befallningshafvande blifvit beviljad. Särskilda bestämmelser i fråga om successionsrätten till åboskapet gälla för: 1) kronolotshemman, vid hvilka arfsrätten till åboskapet ej sträcker sig till fjärmare arfvingar än i rätt nedstigande led (om hvarken enka eller sådana arfvingar finnas, bör hemmanet anses såsom åboledigt och upplåtas åt annan lots); 2) kronorusthåll, vid hvilka rusthållarens barn och arfvingar tillförsäkrats att <i>gemensamt</i> tillgodonjuta åboskapet, samt 3) krononybyggen, hvilka ej af åbon kunna öfverlåtas med lika frihet, som genom k. kung. d. 8 Maj 1863 medgifvits i fråga om vanliga kronohemman. 
Hvad de med åboskapet förbundna skyldigheter och rättigheter angår, må nämnas, att det i allmänhet åligger kronoåbo att väl häfda egendomen enligt de för landboar meddelade bestämmelser; att erlägga den af egendomen utgående grundskatt och öfriga utskylder 
page_number=187, index= - Åborätt, kamer., rätten att på viss tid eller lifstid såsom landbo eller under ärftlig besittning innehafva annans jord - Åbo slott, gammal borg, belägen vid Aura ås utlopp i Slottsfjorden utanför Åbo, Finland 
(genom den beslutade grundskatteafskrifningen kommer grundskatten å dessa egendomar att fr. o. m. år 1904 helt bortfalla); samt att fullgöra de särskilda åligganden, som kunna hafva varit förbundna med åboskapets upplåtande, t. ex. lotsning, gästgifveri, rustning. Deremot eger åbon att bruka egendomen och tillgodogöra sig dess afkastning (likväl med de inskränkningar, som allmänna lagen stadgar för landbo, bl. a. i fråga om rättigheten att från gården föra fä och foder, hvarjämte särskilda inskränkningar gälla i afseende å rätten till skogen) samt att köpa egendomen till skatte. I fråga om hemman, som för bergsbruket ansetts vara af synnerlig nytta, äfvensom augment, hvilka betraktats såsom omistliga för ett rusthåll, har skatteköpsrätten tillerkänts ej åbon, utan bruksegaren och rusthållaren. Enka, som kommit till ett kronohemman genom giftermål med sin aflidne man, eger ej lösa detta till skatte; detsamma är förhållandet med en man, som öfverlefver sin hustru, om hon förut varit gift och har barn samt han med henne åtkommit hemmanet, men icke sammanaflat barn. Nybyggen i de norra länen skola enligt k. br. d. 6 Maj 1817, d. 10 Febr. 1824 och d. 15 Dec. 1848, sedan åboskyldigheterna blifvit fullgjorda, utan lösen omföras till skatte. I fråga om förhållandet mellan åbon och bruksegaren vid de under bruk skatteköpta hemman äro särskilda bestämmelser meddelade. 
Åborätten kan förverkas, om åbo dömes för tjufnad eller annat nesligt brott, d. v. s. sådant, som medför förlust af medborgerligt förtroende (under sådana förhållanden kan myndig son eller måg i visst fall få bibehållas vid egendomen); om åbo ej under tre år häfdar och brukar egendomen enligt lag, i hvilket fall han efter föregången varning dömes att vid nästa fardag flytta från egendomen, samt om grundskatt och öfriga prestationer ej fullgöras. Alla frågor huruvida åbo- och besittningsrätt å kronohemman eller nybyggen är förverkad eller eljest bör upphöra tillkomma numera laga domstols handläggning. 
De under stadgad åborätt upplåtna, kronan tillhöriga hemman och lägenheter äro ej till antalet många (vid 1880 års slut, med undantag af krononybyggen, 1,122 hemman om 186 mantal, med en skatteköpeskilling af 21,775 kr., samt 4,265 lägenheter, med en skatteköpeskilling af 24,221 kr.). De ökas väl i någon mån genom upptagande af nybyggen i de norra länen, men minskas å andra sidan genom skatteköpen och skatteomföringarna. Då kronans eganderätt till de utaf dessa egendomar, hvilka mot en till staten ingående afgift få till skatte lösas, är till större delen betydelselös och skatteköpeskillingarna uppgå till jämförelsevis små belopp, hafva förslag flere gånger väckts, att dessa egendomar skulle utan lösen omföras till skatte, men dessa förslag hafva hittills ej vunnit någon framgång. 
Hvad kyrko-, akademi-, gymnasie- och skolegods-, krigsmanshus- samt andra allmänna inrättningars hemman och lägenheter angår, voro de jämväl tidigare liksom kronans mot städja och afrad upplåtna åt landboar, hvilka i allmänhet, son efter fader, fingo bibehålla desamma. Vid de flesta är det numera regel att de, när de blifva åbolediga, skola på viss tid utarrenderas, dervid visserligen förre innehafvarens rätt blifvit i så måtto tillgodosedd, att han sjelf eller, derest han aflidit, hans enka eller bröstarfvingar ega att öfvertaga egendomen mot högsta afgifna arrendeanbudet eller det bestämda maximiarrendet. Men vid vissa af dessa egendomar (åtskilliga kyrkohemman i Halland, Visingsö skolegodshemman, Danviks hospitalshemman, Hvitfeltska stipendiihemmanen m. fl.) har liksom å allmänna kronohemman åt åboarna tillerkänts en ständig åborätt (ärftlig besittningsrätt), dervid såväl i fråga om successionsrätten som beträffande åbons skyldigheter och rättigheter i tillämpliga delar gälla de om allmänna kronohemman meddelade bestämmelser, dock med många afvikelser, bland hvilka särskildt bör framhållas, att åtskilliga af dessa egendomar ej få till skatte köpas, samt att, der skatteköp är medgifvet, detsamma får ske endast i den ordning, som derför särskildt blifvit föreskrifven (för Halländska kyrkohemmanen genom k. kung. d. 11 Sept. 1863, för Danviks hospitalshemman genom k. kung. d. 17 Maj 1861, för Visingsö skolegodshemman genom k. br. d. 9 Dec. 1871). Om Hvitfeltska stipendiihemmanen lemnas närmare bestämmelser i den för nämnda stipendii-inrättning d. 2 Juni 1876 utfärdade instruktion. G. T. 
<b>Åbo slott,</b> gammal borg, belägen vid Aura ås utlopp i Slottsfjorden utanför Åbo, Finland, v. om åmynningen. Slottets hufvuddel, <i>Gamla slottet</i> (»Åbo hus»), är en mäktig och ärevördig, under senare tid med hvitlimning öfverstruken gråstenskoloss, som höjer sig på en låg bergkulle, i forna tider omgifven af vatten. »Gamla slottet» omfattar en nästan regulier, rektangelformig borggård, hvilken under olika tider kringbygts med torn och flygelbyggnader af fältsten, hvilkas murar på sina ställen kunna hålla ända till 6 m. i tjocklek. Öster och vester om borggården stå två jämnhöga (till taklisten 30 m. höga), fyrkantiga torn, hvilka på södra och norra sidan förbindas af två lägre, långsträckta flygelbyggnader (65 m. i längd, 13 m. i bredd). Samfärdseln mellan slottets skilda delar förmedlas genom i 16:de årh. utbyggda trappor, vettande åt borggården, af hvilka tvänne ännu i dag bevara sin ålderdomliga karakter. Rummen i tornen äro förenade med hvarandra medelst smala, för medeltidsarkitekturen egendomliga trappor, uppförda i murarna, af hvilka en i vestra tornets sydvestra hörn är spiralformig och jämförelsevis väl bibehållen. »Åbo hus» torde fordom erbjudit en prydlig arkitektonisk anblick, i det att flyglarnas kortväggar pryddes med de för den senare medeltiden egendomliga trappgaflarna och de två stora tornen afslutades med lanterniner, hvilka voro försedda med hjelmtak. Då dertill kommer, att å det s. k. Nya slottet funnos likartade afslutningar å »rundeln» och å den utbyggnad, som inrymde Erik XIV:s fängelse, finner man, att slottet genom sin massa, sina oregelbundna utsprång, 
page_number=188, index= - Åbo slott, gammal borg, belägen vid Aura ås utlopp i Slottsfjorden utanför Åbo, Finland - Åbo stads historiska museum 
torn och gaflar gaf ett intryck af storhet och fasthet. Hufvudingången till »Gamla slottet» var belägen vid östra tornet. Der fanns en med trappgaflar prydd utbyggnad, ännu i dag väl bibehållen. I närheten låg en s. k. björn-gård. På utsidan till höger om ingången finnes i en trappvägg inmurad en sandstensplatta med Sture-ättens vapen, hvilket gifvit anledning till särskilda lokallegender. Några rum och källare bära ännu spår af en förgången arkitektonisk utsmyckning, men äro till följd af långvarig vanvård numera alldeles förfallna. De förnämsta boningsrummen och praktgemaken voro belägna i norra flygeln, bland dem »hertig Johans kammare» och »stora konungssalen» i öfversta våningen, hvilken sal ännu på 1540-talet var hvälfd. Nämnas må äfven »stora panelsalen» eller »drottningssalen» och »hertig Johans sal». Katarina Jagellonicas bönkapell torde varit beläget ofvan trapphuset till södra flygeln. Nuv. slottskyrkan, en på öfversta våningens östra sida belägen rymlig och ljus sal, och den derinvid liggande sakristian hafva under senare tider försatts i det skick de nu i hufvudsak ega. Till »Gamla slottet» ansluter sig <i>Nya slottet</i> såsom en oregelbunden, i arkitektoniskt hänseende mindre imponerande lägre tillbyggnad i ö., omfattande tre flygelbyggnader, hvilka jämte »Gamla slottets» östra gafvel omsluta den yttre borggården. »Nya slottet» är till största delen uppfördt af tegel. I det sydöstra hörnet finnes en stor s. k. rundel, å södra sidan en månghörnig tornbyggnad, Erik XIV:s fängelserum, samt i hörnet mot nordöst en tornartad afslutning. Stora ingången till »Nya slottet» ligger å dess östra sida, med hertigdömet Finlands vapensköld inmurad ofvan den hvälfda porten. Per Brahe d. y. bebodde en våning i östra flygeln, hvilken kallades »Nya residenset». Från »Nya slottets» borggård leder en port till en långsmal gård, belägen längs »Gamla slottets» södra flygel, fordom försvarad af palissader och skyttemur. Slottet omgafs i forna tider och ännu på 1700-talet af vidlyftiga utanverk och vallgrafvar. 
Åbo slott (»Åbo hus») omnämnes första gången år 1308, i den traktat om rikets delning, som då uppgjordes mellan konung Birger och hans bröder. Sedermera och ända till 1600-talet ansågs Åbo slott såsom nyckeln till Finland, hvarför det var ett stridsäpple mellan partierna i riket. Det belägrades första gången 1364–65 af Albrekt af Mecklenburg och försvarades af Narve Ingevaldsson, som först efter tio månaders belägring uppgaf fästet. På slutet af Albrekts regering öfverlemnades det åt Jeppe Djekn, som 1395 afstod det åt Knut Bosson, hvilken sistnämnde 1398 underkastade sig drottning Margareta. Under unionstiden voro flere betydande män slottshöfdingar, t. ex. Hans Kröpelin, Karl Knutsson Bonde, Erik Axelsson Tott och Sten Sture d. ä. Den sistnämnde belägrade slottet under sommaren 1502. Under Gustaf Vasas befrielsekrig belägrades det första gången Nov. 1521–Maj 1522, då den danska besättningen fick hjelp och belägringen måste afbrytas, och andra gången i Aug. 1523, då det uppgafs af danskarna. Hertig Johans hofhållning på Åbo slott efterföljdes af slottets belägring och kapitulation d. 12 Aug. 1563 samt hertigens och hans gemåls fångenskap. Sedermera satt Erik XIV Juli 1570–Aug. 1571 fången på slottet. Under Sigismunds regering bevarades slottet, så länge Klas Fleming lefde, stadigt för konungens räkning. Efter marskens död belägrades det af hertig Karl d. 9–30 Sept. 1597. Då hertigen andra gången anlände till Finland, sände han Joakim Scheel att taga slottet, som efter några veckors belägring uppgafs i början af Sept. 1599. Från denna tid spelade det icke vidare någon roll i krigshistorien, utan användes uteslutande för administrativa ändamål. Då Gustaf II Adolf 1614 besökte Åbo och bodde på slottet, utbröt d. 20 April en vådeld, hvilken begynte i konungssalen och ödelade i synnerhet »Gamla slottet», som sedermera fortfarande varit i förfallet tillstånd och senare användts till kronomagasin. Rummen i »Gamla slottet» äro numera utrymda för en tillämnad och af arkitekten J. Ahrenberg planlagd restaurering. »Nya slottet», som småningom uppstått sedan början af 1500-talet, rönte deremot större omvårdnad. Der hade Åbo hofrätt sina första sessioner, och der residerade, som ofvan nämndes, generalguvernören Per Brahe d. y.. som lät reparera och försköna detsamma. Till 1698 var det säte för landshöfdingen och länsstyrelsen. Efter eldsvådorna 1703 och 1711 samt den ryska ockupationen restaurerades det icke. Det tjenade till länsfängelse till 1890, då rummen delvis blefvo restaurerade och upplåtna till lokal för Åbo stads historiska museum (se d. o.). Jfr E. Lencqvist: »Historisk afhandling om Åbo slott» (fullst. publicerad af K. G. Leinberg i »Bidrag till kännedomen af vårt land» V, 1890), A. Lindmans uppsats »Åbo slott» (i »Åbo underrättelser» 1865–66) och A. H. Snellman: »Turunlinnan rakennushistorian aineksia» (Material till Åbo slotts byggnadshistoria), offentl. i »Analecta archeologica fennica I» (1891). J. A. M. G. S. 
<b>Åbo stads historiska museum</b> inrättades år 1881 på initiativ af dr L. W. Fagerlund. Sedan årligt anslag (numera 2,800 kr.) för museet af Åbo stadsfullmäktige beviljats, valdes en bestyrelse, hvilken konstituerade sig d. 15 Sept. 1881, från hvilken dag såsom ordförande fungerat kommerserådet Fredrik Rettig. Från 1884 har regeringen i Åbo slott, der tidigare rum för museet varit hyrda, hyresfritt beviljat lokal, hvilken f. n. (1894) utgöres af 20 rum. I 18 af dessa äro inrymda museets bibliotek och samlingar, hopbragta dels genom inköp, dels genom gåfvor och omfattande alla slags föremål, egnade att belysa seder och lefnadssätt i Åbo under olika tider. Två af rummen äro enligt ritningar af arkitekten J. Ahrenberg restaurerade i 1500-talets stil. Sedan 1884 utgifves på initiativ af bestyrelsens ordförande och delvis på hans bekostnad »Bidrag till Åbo stads historia», i två serier: den ena upptagande urkundssamlingar, den andra bearbetningar af sådana. År 1885 bildades ett särskildt sällskap för utgifvande af dessa »bidrag». G. C. 
page_number=189, index= - Åbo tidning. 1. »Tidningar utgifna af ett sällskap i Åbo» (se art. derom) fortsattes 1789-91 af Åbo nya tidnignar - Åbo tidning. 2. En i svensksinnad anda redigerad tidning, som sedan 1883 utgifves i Åbo - Åbo underrättelser, tidning, som utkom i Åbo 1824-27 och 1829-69 - Åbo universitet. Se Helsingfors universitet - Åbo ärkestift, Finland - Åbrodd, abrodd, bot., farmak., är i folkspråket det förvrängda namnet på Artemisia abrotanum L. - Åby. 1. Socken i Kalmar län - Åby. 2. Stora Åby, socken i Östergötlands län - Åby. 3. Södra Åby, socken i Malmöhus län - Åby, jernvägsstation och gästgifvaregård vid Östra stambanan, 8 km. n. om Norrköping - Ådals-Liden, socken i Vesternorrland, kallades före år 1886 blott Liden (se d. o. 2) - åder, ådra. Se Ådror - Åderbråck. Se Blodåderbrock - Åderhinnan. Se Näthinnan - Åderjern. Se Åderlåtning - Åderklämmare. Se Turnikett - Åderlåtning, en operation, som består deri att en ytligt löpande blodåder (ven) öppnas och en större eller mindre mängd blod aftappas från organismen 
 <b>Åbo tidning.</b> 1. »Tidningar utgifna af ett sällskap i Åbo» (se art. derom) fortsattes 1789–901 af Åbo nya tidningar och 1791–99 af Åbo tidningar. 1800–09 utgafs publikationen under namnet Åbo tidning och 1810–19, i egenskap af officielt organ, med titeln Åbo allmänna tidning samt fortsattes 1820–61, utan officiel karakter, under titeln Åbo tidningar med 2 n:r i veckan. — 2. En i svensksinnad anda redigerad tidning, som sedan 1883 utgifves i Åbo, med 6 n:r i veckan. Hufvudredaktör är Gustaf Cygnaeus. M. G. S. 
<b>Åbo underrättelser,</b> tidning, som utkom i Åbo 1824–27 och 1829-69. Bladet indrogs 1869 med n:o 180, men utkommer sedan dess undertiteln »Åbo underrättelser. Ny följd». Det utgafs i början med 2, sedermera med 3 och 4 samt slutligen med 6 n:r i veckan. M. G. S. 
<b>Åbo universitet.</b> Se Helsingfors universitet. 
<b>Åbo ärkestift,</b> Finland, omfattar hela Åbo och Björneborgs län samt vestra delarna af Nylands, Tavastehus och Vasa län. Pastoratens antal inom ärkestiftet är 168, hvaraf 117 imperiella, 49 konsistoriella, 1 imperielt och konsistorielt och 1 patronelt. Kontraktens antal är 18. Ärkestiftet har sitt namn efter stiftsstaden, Åbo. Areal 72,975 qvkm. Folkmängd 987,492 pers. (1890). Benämning af ärkestift erhöll stiftet 1817. Ursprungligen omfattade Åbo stift hela Finland. 1554 afskildes derifrån Viborgs stift, hvilket dock sedermera några gånger, 1579–83, 1583–1618 samt 1712 och 1713, åter lades under Abobiskopens förvaltning. 1850 afskildes från stiftet norra Österbotten och Lappland, hvilka lades under det då bildade Kuopio stift. Under Finlands katolska tid stod Åbo-biskopen under Upsala ärkebiskops öfverinseende. Utom de i art. Finland (sp. 1313 o. f.) nämnda biskoparna från medeltiden äro från den nyare tiden att påpeka: Mikael Agricola (1554–57), Paul Juusten (1563–76), Ericus Erici Sorolainen (1583–1625), Isak Rothovius (1627–52), Johan Terserus (1658–64), Johan Gezelius d. ä. (1664–90) Johan Gezelius d. y. (1690–1718), Karl Fredrik Mennander (1757–75), Jakob Gadolin (1788–1802), Jakob Tengström (1803–32, ärkebiskop från 1817), Erik Gabriel Melartin (1833–47), Edvard Bergenheim (1850–84) och Torsten Ture Renvall (sedan 1884). A. G. F. 
<b>Åbrodd,</b> abrodd, <i>bot., farmak.,</i> är i folkspråket det förvrängda namnet på <i>Artemisia abrotanum</i> L. (se Artemisia), som hör till nat. fam. <i>Synanthereae,</i> kl. <i>Syngenesia.</i> Åbrodden har blomfästet glatt, hvarigenom denna arten afviker från de egentliga <i>Absinthium-</i> l. malört-arterna. Stjelken har 30–60 cm. höjd, är en halfbuske, d. v. s. nedtill träaktig, upptill örtartad, och uppbär en mängd 2–3 gånger parbladigt delade, starkt aromatiska, något citronlikt luktande blad, hvilkas ändflikar äro korta och trådsmala. De små, kortskaftade blomkorgarna äro lutande samt hafva lansettlika yttre holkfjäll och gula blommor. Åbrodden härstammar från Orienten, men har sedan långliga tider tillbaka varit odlad i köksträdgårdar äfven i Sverige upp till Norrland. Den nyttjas jämte andra kryddor vid inläggningar af s. k. »pickles» o. dyl. samt i andra anrättningar. Infusion eller »te» på abrodd har fordom användts i kolik, hysteri m. m. O. T. S. 
<b>Åby.</b> 1. Socken i Kalmar län, Norra Möre härad. Areal 12,427 har. 2,636 innev. (1892). Å. bildar med Bäckebo ett konsistorielt pastorat, Kalmar stift, Norra Möre kontrakt. — 2. Stora Åby, socken i Östergötlands län, Lysings härad. Areal 10,585 har. 2,388 innev. (1892). Det bildar med Ödeshög ett regalt pastorat, Linköpings stift, Lysings kontrakt. — 3. Södra Åby, socken i Malmöhus län, Vemmenhögs härad. Areal 1,358 har. 642 innev. (1892). Annex till Hemmingsdynge, Lunds stift, Vemmenhögs kontrakt. 
<b>Åby,</b> jernvägsstation och gästgifvaregård vid Östra stambanan, 8 km. n. om Norrköping, nedanför Kolmården, i Qvillinge socken, Östergötlands län. Nordöst om stationen ligger vid ett från Glottern m. fl. sjöar på Kolmården kommande vattendrag ett större fabrikssamhälle, byarna Åby och Qvarntorp. Der ligga bl. a. Åby (förr Torshags) bomullsspinneri och kemiska blekningsinrättning, hvarest äfven tillverkas tråd, tätningslister och bandjernsarbeten. Spinneriet anlades 1845 af grosshandl. Hj. Leopold och köptes 1884 af Stockholms bomulisspinneri- och väfveriaktiebolag. Jordbruksfastigheten, 1/3 mtl Torshag m. m., var 1892 taxerad till 41,600, de andra fastigheterna till 358,900 kr. Tillverkningen uppgick 1891 till 395,680 kg. garn. Det vid Åby anlagda vigogne-spinneriet, afsedt för tillverkning af s. k. vigogne-garn (bomull blandad med en mindre qvantitet ull) nedlades 1893. Nordvest om stationen ligger Hults bruksegendom, omfattande 4 7/8 mtl jordegendom inom socknen, tax. till 160,700 kr. (1892), samt stångjärns- och manufaktursmedja, gjuteri och mekanisk verkstad, qvarn, såg och tegelbruk, tax. till 145,300 kr. Sjelfva bruket, som privilegierades 1733, ligger i bergstrakten vid Ågelsjön och har en för sin naturskönhet omtalad stor trädgård, kallad Jakobsdal. Egare är brukspatron Gunnar Ekelund. 
<b>Ådals-Liden,</b> socken i Vesternorrland, kallades före år 1886 blott Liden (se d. o. 2). 
<b>Åder,</b> ådra. Se Ådror. 
<b>Åderbråck.</b> Se Blodåderbråck. 
<b>Åderhinnan.</b> Se Näthinnan. 
<b>Åderjern.</b> Se Åderlåtning. 
<b>Åderklämmare.</b> Se Turnikett. 
<b>Åderlåtning,</b> en operation, som består deri att en ytligt löpande blodåder (ven) öppnas och en större eller mindre mängd blod aftappas från organismen. Denna operation är numera ur bruk, men var ännu under förra hälften af 1800-talet ganska vanlig. Den företogs ej allenast i syfte att bota de mest olikartade sjukdomar, utan äfven för att förekomma sådana. Det var ganska vanligt, att personer regelbundet hvarje år läto »öppna åder» för att uttömma »skämdt blod» — ett föreställningssätt, som ingått i flere medicinska system, i hvilka åderlåtningen spelat en mycket vigtig rol. Enligt den moderna uppfattningen förläggas en sjukdomsprocess ej till blodet, utan till väfnaderna. 
page_number=190, index= - Åderlåtning, en operation, som består deri att en ytligt löpande blodåder (ven) öppnas och en större eller mindre mängd blod aftappas från organismen - Ådermöten ... 
Man antager visserligen, att blodet under vissa förhållanden kan innehålla skadliga ämnen, införda i organismen eller bildade inom densamma vid sjukdomsprocesser i väfnaderna, men det ingrepp, hvarigenom man söker befria organismen från de ifrågavarande ämnena, är numera ej en blodaftappning, utan man söker öka verksamheten hos de organ, som ur blodet aflägsna skadliga ämnen. Samtidigt söker man minska tillförseln af de ifrågavarande skadliga ämnena och stimulera de organ, af hvilka hjertverksamheten och andningen — de för lifvets bestånd vigtigaste funktionerna — äro beroende. En större bloduttömning nedsätter, försvagar organismen och tilltäpper ej källan till de skadliga ämnena. — Åderlåtningen utfördes vanligen å den ven, som går öfver armvecket. En binda lades om öfverarmen, hvarvid nämnda ven ansvällde, och med en lansett eller med ett särskildt instrument (»snäppare», »åderjern»), en liten, hvass klinga, förd af en fjäder, gjordes ett litet snitt i ven väggen. J. E. J–n. 
<b>Ådermöten,</b> äldre benämning på de besigtningar, som vår och höst anställas med rusthållshästarna för att utröna om de vårdats väl. Dessa möten kallades Besigtnings- eller åderlåtningsmöten (»ådermöten») till följd deraf att vid desamma skulle, enl. äldre tjenstgöringsreglementen för armén, sqvadronshofslagaren verkställa åderlåtning å de hästar, »som sådant behöfde». Förrättningen kallas numera hästbesigtningsmöte. 
<b>Ådersnäppare.</b> Se Åderlåtning. 
<b>Ådror.</b> 1. <i>Anat.</i> Se Arter och Vener samt Anevrysm, Blodkärl, Blodomlopp, Blodådror, Puls. — 2. <i>Geol.,</i> de vanligen helt tunna, ofta förgrenade och stundom buktande utfyllningar af qvarts, kalkspat eller andra mineral, som här och der förekomma inom olika slags bergartsmassor och skilja sig från dessa genom olika färg, hårdhet och sammansättning. Ådrorna kunna hafva bildats dels på eruptiv väg, dels genom afsättning af mineralämnen ur lösningar, som genomsipprat eller fyllt förutvarande sprickor och remnor i en fast bergmassa. Jfr Gång och Sekretion. E. E. 
<b>Ådö,</b> gods i Lossa socken, Bro härad, Upsala län, ligger på en ö i Mälaren, omfattar 23 1/4 mtl samt var 1890 taxeradt till 404,300 kr. Boningshuset är ett stort tvåvånings stenhus. Bland mera bemärkta personer, som egt Ådö, må nämnas kanslipresidenten grefve Arvid Horn, som köpte det 1712. Hans måg, grefve A. Löwen, sålde det 1749 till kommerserådet M. Lagerström, hvarefter det gått genom många händer. Nuv. egare är (sedan 1873) brukspatron P. G. Tamm. B. S. 
<b>Åen Sire.</b> Se Siredalen. 
<b>Åfjord.</b> Se Aafjord. 
<b>Ågesön,</b> Svend. Se Aagesön. 
<b>Ågren,</b> Sven Peter, pedagog, prest, född å Bruatorp, Söderåkra socken, Småland, d. 14 Febr. 1787, blef 1803 student i Lund och promoverades 1808 till filos. magister. Efter att sedan 1811 hafva tjenstgjort som adjunkt vid krigsakademien på Karlberg, utnämndes han 1821 till lektor derstädes, erhöll 1823 professors n. h. o. v. och blef 1845 kyrkoherde i Tillinge och Svinnegarns församlingar af ärkestiftet. Död d. 28 Febr. 1860. Såsom medlem af 1825 års s. k. stora uppfostringskomité (se d. o.) tillhörde Å. den reformvänliga majoriteten. Att han i fråga om reformer var ej allenast en teoriens man, visa det steg han tog att införa vexelundervisningen på Karlberg (1820) och hans af den bekante geografen Ritter ampelt rekommenderade metod för inlärande af fysisk geografi, framställd uti <i>Fysisk jordbeskrifning</i> (1830; öfvers. på tyska 1832) och <i>Geografisk konstruktionsbeskrifning</i> (1850). 
<b>Ågrip.</b> Se Ágrip. 
<b>Ågård</b> (enl. danskt skrifsätt Aagaard), Karl Frederik, dansk målare, född i Odense d. 20 Jan. 1833, genomgick konstakademien i Köpenhamn och egnade sig åt dekorationsmålning, hvari han utfört betydande arbeten (bl. a. ridån till k. teatern i Köpenhamn, tills. med O. Bache). Men samtidigt utbildade han sig till landskapsmålare under P. C. Skovgaards ledning. Han vann 1857 Neuhausenska premiet och 1865 Södringska premiet. 1869–70 vistades han utomlands (bl. a. i Italien) med akademiens reseunderstöd och invaldes 1874 i akademiens plenarförsamling. Med sitt återgifvande af dansk natur, än yppiga skogar, än vidsträckta fält, har han förvärfvat sig ett ansedt konstnärsnamn. Han är representerad i den kungl. tafvelsamlingen med flere värdefulla arbeten. Hans broder Johan Peter Å., f. 1818, d. 1879, var en framstående xylograf. Ph. W. 
<b>Åhlander,</b> Tekla Ottilia, skådespelerska, född i Norrköping d. 3 Juni 1855, ingick vid de k. teatrarnas elevskola 1874, öfverflyttades till aktrisstaten 1877 och har fortfarit att tillhöra Dramatiska teatern, äfven sedan densamma (1888) öfvertogs af en association. Hon har efterträdt fru Betty Almlöf i dennas komiska rollfack, framställandet af äldre fruntimmer, hälst sådana med ampert skaplynne, och åstadkommit ett helt galleri af präktigt realistiska, natursanna typer, drastiska i färgläggningen, der rollen så kräft, men ej karrikaturmässiga. Äfven i återgifvandet af älskvärda gamla fruntimmer har hon haft betydliga framgångar. Bland fröken Å:s roller må nämnas <i>Madam Rask</i> i »Ensam», pigan <i>Ane</i> i »Geografi och kärlek», <i>Fru Bonivard</i> (f. d. dansösen) i »Duvals skilsmässa», <i>Fröken Skate</i> i »Kärlekens komedi», <i>Fru Heinecke</i> i »Ära», <i>mormodern</i> i »Familjelycka» och <i>Gamla Lotta</i> i »Lilla professorskan». 
<b>Åhlström,</b> Olof, tonsättare, född d. 14 Aug. 1756 i Vårdinge socken, Södermanland, der föräldrarna voro bondfolk och endast socknens organist kunde meddela någon musikalisk undervisning. Sedan han inhemtat hvad denne kunde lära honom, vandrade han vid 16 års ålder med några brödkakor på ryggen till Stockholm, der han genast antogs till elev vid Musikaliska akademien och äfven fick enskild undervisning af dess inspektor, Zellbell, samt hufvudsakligen gjorde sig förtrogen med Glucks och Haydns mästerverk, hvaremot Mozart då svårligen kunnat vara honom bekant, såsom Afzelius 
page_number=191, index= - Ådermöten ... 
uppgifver. Organist i Maria 1777 och i Jakob 1792, lockade han ofta stadens musikälskare till kyrkan genom sitt orgelspel: »Vid sina orgor var Å. älskligast, hade att se och höra: hans psalmer ljödo en stilla fromhet, en mild andakt; hans fantasier, sköna, smältande och ljufva, sökte föra det villade sinnet till bönen och Gud» (Wieselgren). Dock undfägnade han, enligt Abr. Mankell, äfven med tomma tonmålningar af storm, sjöslag m. m. i Voglers stil, och någon djup kontrapunktiker var han icke. Jämte tonkonsten egnade Å. sig äfven åt ämbetsmannabanan. Efter någon tids studier i kameralvetenskap inskrefs han 1779 som e. o. kammarskrifvare i Krigskollegium, der han avancerade till kamrerare vid passevolanskontoret 1794, krigskommissarie 1802 och krigsråd 1805. År 1824 erhöll han sitt afsked. Organistsysslan i Jakob behöll han deremot till sin död, d. 11 Aug. 1835. — Å. är vår förnämste viskompositör från förra århundradet, och hans fagra melodier till <i>Sörj ej den gryende dagen förut, Goda gosse, glaset töm</i> och <i>Du med trängtande rop</i> lefde länge på allas läppar. Sina melodier utgaf han i allmänhet i samlingen <i>Skaldestycken satta i musik</i>. Åtskilliga af dem förefalla nutiden platta och hvardagliga, men alla ega ett visst smältande välljud, och många äro för sin tid ej utan karakter. Hans opera <i>Frigga</i> (1787) bibehöll sig icke, bättre hans melodiska inlägg i <i>Eremiten, Tand-doktorn</i> m. fl. dramer. Han skref äfven <i>Fyra klaverduetter, Trois sonates pour le clavecin avec l'accompagnement d'un violon</i>, en kantat och flere koraler. Från sitt eget 1789 anlagda nottryckeri, det första i Sverige, utgaf han dessutom äfven andra arbeten, såsom Vikmanssons qvartetter, arier ur de på k. teatern uppförda operor, de af honom jämte A. A. Afzelius upptecknade »Traditioner af svenska folkdanser», den värdefulla samlingen »Musikaliskt tidsfördrif» (1789–1834), innehållande pianostycken, kantater, uvertyrer, sånger m. m., som på den tiden blifvit omtyckta, oratoriet »Skapelsen» i klavérutdrag samt en koralbok, hvilken utkom (1832) delvis såsom en protest mot Häffner, som Å. biträdt i hans koralarbete, men ej funnit iakttaga tillräckligt pietet mot församlingarnas häfdvunna sång. Slutligen var Å. den, som åt Bellman upptecknade och harmoniserade de melodier denne valt för sina 1790–91 utgifna »Fredmans epistlar och sånger». A. L. 
<b>Åhrberg,</b> Maria Lovisa, sårläkarinna, föddes i Upsala d. 17 Maj 1801 och var dotter till en akademivaktmästare. Hennes mor och mormor, som voro af bondeslägt, egde bägge förfarenhet i botande af yttre åkommor, och flickan såg alltifrån barndomen huru dylika behandlades. Såsom husjungfru i förnäma hus i Stockholm fick hon, sedan hon af medlidande gjort några kurer, som lyckats, småningom anledning att egna sina fristunder åt botande af fattiga patienter, hvilkas antal växte i samma mån hennes rykte spreds. Äfven ur de högre klasserna sökte man hennes hjelp, och 1849 fann hon äntligen nödigt att lemna sin tjenst och slå sig ner som praktiserande sårläkarinna. Under en följd af år mottog hon dagligen ofta mer än hundra patienter och utöfvade derjämte mycken välgörenhet mot de medellöse bland dem. Hennes handlag och säkra blick betryggade merendels en lycklig utgång af de kurer hon åtog sig, och »jungfru Åhrbergs» skicklighet i behandlingen af benbrott, sårnader samt i allmänhet yttre skador eller åkommor blef vida känd. Hon nyttjade inga andra än naturliga och tillåtliga medel, och hennes läkemedel tillreddes på ett af Stockholms större apotek efter hennes recept. Visserligen funnos vedersakare, som ville draga henne inför domstol såsom qvacksalverska, men hon värjde sig mot angreppen. Oskar I förärade henne 1852 en medalj. Vördad och afhållen äfven för sina ädla personliga egenskaper, dog hon i Stockholm d. 25 Mars 1881, sedan hon längesedan hade upphört med sin praktik och de sista åren varit blind. 
<b>Åhus,</b> socken i Kristianstads län, Villands härad. Areal 7,727 har. 2,954 innev. (1892). Å. utgör ett regalt pastorat, Lunds stift, Villands kontrakt. Å. var till 1854 »arfspastorat» (se d. o.). Jfr Rönnov, K. M. 
<b>Åhus,</b> stor by i Åhus socken, Kristianstads län, vid Helgeåns norra mynning, fordom stad, numera Kristianstads hamnplats. Med sina gator, torg och jernvägar samt sin hamn liknar samhället en liflig småstad. Der finnas flere handlande, handtverkare och fabriker samt tullkammare och telegraf-, post- och lotsstation. Å. eger en gammal vacker kyrka. Byn har två jernvägar, den ena till Kristianstad, den andra till Hör och Degeberga. En farled för pråmar och smärre fartyg leder till Kristianstad genom Helgeån och Hernestads kanal (se d. o.). Trakten är bekant för sina stora tobaksplanteringar. Samhället, som räknar omkr. 1,000 innev., har år 1893 vidtagit åtgärder för att blifva köping. — <i>Aos</i> l. <i>Ahus</i> (se Aros) var under medeltiden en befäst stad, med flere kyrkor, ett dominikankloster, ett helgeandshus och, utom staden, ett S:t Görans hospital. Slottet (»Aose hus») byggdes af ärkebiskop Eskil i Lund på 1100-talet; det låg utmed ån på en kulle (som är afskuren med en graf), förstördes under påföljande århundrade, men uppbyggdes snart å nyo samt tillhörde för det mesta ärkebiskoparna, hvilka ofta vistades der, endast någon gång och under kortare tid kronan. Under det Nordiska sjuårskriget bragtes staden till undergång 1567. Den miste sina stadsprivilegier 1617 till förmån för Kristianstad, dit borgarena flyttades; slottet förföll och nedbrann antagligen samt förvandlades slutligen till en grushög. Ruinerna »upptäcktes» å nyo på 1880-talet och började utgräfvas 1892 på hamndirektionens i Kristianstad bekostnad och med statsunderstöd samt under ledning af lektor A. Ahlén i Kristianstad. Ruinen är 30 m. lång, 10,5 m. bred och 3—6 m. hög. Sjelfva borgen har sannolikt icke haft större omfång, men höjden synes hafva varit mycket ansenligare. De nedre våningarna äro af gråsten, det öfriga af tegel. Yttermurarna äro 1–2 m. tjocka, delvis af släthuggna sandstensblock. Se Ny illustr. tidn. 
page_number=192, index= - Ådermöten ... 
(1892) och »Åhus och dess slott samt utgräfningarne derst. 1892–93» i Skånska landskapens hist. och arkeolog. förenings »Samlingar» (1893). 
<b>Åhussandsten,</b> <i>geol.,</i> en till Sveriges kritsystem hörande, ljus, ej sällan kalkblandad sandsten, som träffas i lösa stenar och block inom östra Skåne, synnerligast i trakterna kring Åhus, och som helt säkert bildar berggrunden inom sistnämnda område. Se vidare Ignaberga-kalksten. E. E. 
<b>Åkallan</b> (Lat. <i>invocatio</i>), i vidsträckt betydelse detsamma som bön i inskränkt betydelse, d. v. s. Guds anropande om något (se Bön); i inskränkt betydelse anropande om hjelp mot något, bön om befrielse från något ondt. J. P. 
<b>Åkarp,</b> socknar. Se Norra Åkarp och Södra Åkarp. 
<b>Åkeaner.</b> Se Akianer. 
<b>Åke Axelsson.</b> Se Axelssönerna och Natt och Dag 11. 
<b>Åke Bengtsson.</b> Se Ferla. 
<b>Åke bonde,</b> en värmländsk storman under hednatid, om hvilken Snorre Sturlasson förtäljer följande. Han hade en gång samtidigt såsom gäster inbjudit den svenske konungen Erik Eymundsson och den norske Harald hårfagre. Åt den förre uppläts Å:s gamla gäststuga, åt den senare en alldeles nybyggd sådan. På förra stället var allt husgeråd gammalt, på det senare splitter nytt. Qvaliteten var i fråga om allting på båda ställena af utmärktaste slag. Då gästabudet var ändadt och Å. först tagit afsked af Harald och gifvit honom bl. a. sin unge son till tjensteman, förärade han konung Erik äfvenledes dyrbara skänker och följde honom ett stycke till vägs. Vid det slutliga afskedet frågade honom konung Erik hvarför han under hela gästabudet låtit Harald få allt det bästa, och detta ehuru Åke dock vore i Eriks tjenst. Åke svarade, att efter hans förmenande intet brustit vid gästabudet. Att Erik fått disponera hvad som var gammalt och godt, berodde på hans höga ålder. Åt den unge Harald hade han med skäl gifvit allt, som var nytt. Men hvad nu det beträffade, att han sjelf vore i Eriks tjenst, så kunde man lika väl säga, att konungen vore i hans tjenst. Förgrymmad öfver detta svar, högg konungen honom banesår och red sedan bort. Då Harald sporde Åkes död, förföljde han, ehuru förgäfves, den flyende Erik samt tog sig af illdådet anledning att nedhugga Eriks tjenstemän inom landskapet och lägga detta under Norges krona. Ad. N–n. 
<b>Åke Hansson.</b> Se Tott, 10. 
<b>Åke Henriksson.</b> Se Tott, 13. 
<b>Åke Jönsson,</b> riddare, riksråd, var sonson af den under drottning Margaretas tid inflyttade danske riddaren Niklis Jönsson, kallad Svarte Skåning (se denne). Han ärfde efter sin fader, riksrådet Svarte Jöns, Åkerö i Södermanland, blef medlem af rådet under Karl Knutssons första regeringstid (1448–57) och höfvitsman på Ringstadaholm. Vid ärkebiskop Jöns Bengtssons resning mot konung Karl tyckes Å. J. hafva öfvergifvit den senare, fick förläningar och blef under konung Kristierns tid (1457–64) lagman i Södermanland och höfvitsman på Axvall. Han gillade jämte öfriga ledamöter af rådet Kristierns åtgärd att häkta ärkebiskop Jöns (1463) och höll till en början troget vid konungen under Kettil Karlssons med anledning af denna åtgärd s. å. framkallade resning. Axvall belägrades och gaf sig först 1465. Han förstod likväl snart att ställa sig väl med de nye maktegande och fick bekräftelse på förläningar. Bland mera betydelsefulla politiska tillfällen, då A. J. spelade en rol, må nämnas det ryktbara Halmstads möte 1450, fredsmötet i Halmstad 1468, unionsmötet i Kalmar 1476 och de derefter s. å. följande underhandlingarna i Ronneby med konung Kristiern samt rådsmötena i Kalmar 1482, Halmstad 1483 och Kalmar s. å. (då den s. k. Kalmar recess ingicks). Död 1494. — Å. J:s broder, riddaren och riksrådet Svarte Ture Jönsson, hvilken bodde på Tuna vid Mariestad, var från 1452 till sin död, 1480, lagman i Vestergötland. 
<b>Åker.</b> 1. Socken i Jönköpings län, Östbo härad. Areal 15,842 har. 1,798 innev. (1892). Å. bildar med Käfsjö ett konsistorielt pastorat, Vexiö stift, Östbo kontrakt. — 2. Socken, bildad af de båda f. d. jordebokssocknarna Åker och Ärja, i Södermanlands län, Åkers härad. Areal 12,757 har. 2,199 innev. (1892). Å. bildar med Länna ett regalt pastorat, Strengnäs stift, Domprosteriet. — 3. Vester-Åker, socken i Upsala län, Hagunda härad. Areal 1,026 har. 254 innev. (1892). V.-Å bildar med Dalby ett till egarna af Viks och Hammarskogs säterier patronelt pastorat, Upsala stift, Hagunda kontrakt. — 4. Öster-Åker, socken i Stockholms län, Åkers skeppslag. Areal 14,293 har. 2,454 innev. (1892). Ö.-Å utgör ett till egaren af Margretelunds säteri patronelt pastorat, Upsala stift, Roslags Östra kontrakt. — 5. Öster-Åker, socken i Södermanlands län, Oppunda härad. Areal 6,590 har. 1,852 innev. (1892). Ö.-Å. utgör ett till egaren af Forsby säteri patronelt pastorat, Strengnäs stift, Oppunda vestra kontrakt. Den för socknen egendomliga folkdrägten fastställdes genom k. resol. d. 25 Okt. 1793. — Se vidare Åkers härad, Å:s krutbruk, Å:s skeppslag, Å:s styckebruk. 
<b>Åker,</b> <i>landtbr.</i> 1. Åkerjord, uppodlad jord, som bär åkerväxter eller ock för tillfället är igenlagd till gräsbärande mark. Se Jordarter, 2. — 2. Den sammanhängande, till ett skifte hörande åkerjorden, gärde. 
<b>Åker-afrad.</b> Se Jordskyld och Stadsjord. 
<b>Åkerberg,</b> Karl Erik Emanuel, tonsättare, född d. 19 Jan. 1860 i Stockholm, blef student 1880, elev vid konservatoriet 1881, tog organistexamen 1883 och studerade komposition för Dente till 1886, derefter i Paris för César Frank till 1888. Vid Aug. Edgrens död s. å. blef han anförare för Stockholms allmänna sångförening och Typografiska föreningens sångkör samt kallades derjämte till ledare 1890 för P. B:s sångkör samt 1891 för Nya sångsällskapet. Han blef 1889 kantor vid Tyska kyrkan och 1890 organist vid Synagogan. Å. har komponerat de 
page_number=193, index= - Ådermöten ... 
större körverken <i>Foran sydens kloster, Prinsessan och svennen, Till aftonstjernan</i> och <i>Flygande holländaren,</i> mindre körer a cappella (<i>Törnrosas saga</i> m. fl.), romanser, en af Musikaliska konstföreningen utgifven pianoqvintett, stycken för piano, violin och piano m. m. A. L. 
<b>Åkerbinda.</b> Se Polygonum. 
<b>Åkerblad,</b> Johan David, berömd orientalist, föddes i Stockholm d. 6 Maj 1763. Fadern, som var spegelfabrikör, befann sig i ett visst välstånd, hvilket tillät honom gifva sonen en vårdad uppfostran. Hösten 1778 inskrefs denne som student vid Upsala universitet, vid hvilket han stannade i fyra år, företrädesvis sysselsatt med klassiska och orientaliska språkstudier, och der han 1782 disputerade under professor Fant med afhandlingen <i>De primis Sveciae sub rege Gustavo I extra Septentrionem initis foederibus.</i> 1783 ingick han i k. kansliet och sändes s. å. till Konstantinopel. Derifrån företog han omfattande resor till olika delar af det turkiska riket (Mindre Asien, Syrien, Palestina, Egypten och Tunisien), hvars etnografiska förhållanden och språkliga minnesmärken han egnade en allvarlig uppmärksamhet, på samma gång han sålunda förvärfvade sig en kännedom om en mängd land och nationer, som bland hans landsmän voro mer eller mindre okända. Å:s anteckningar från dessa färder finnas ännu delvis i behåll i Vatikanska arkivet i Rom. Han återkom till Stockholm 1789 och utnämndes s. å. till protokolls-sekreterare vid Utrikesexpeditionen samt translator för turkiskan. 1791 sändes han å nyo till Konstantinopel, hvarifrån han fortfarande företog forskningsresor, bl. a. till »Troja», hvilket gaf honom anledning till sjelfständiga iakttagelser öfver den homeriska topografien. Dessa hafva influtit i den tyska upplagan af den äfven på svenska utkomna, af Lechevalier författade »Resa till Troas». Efter fortsatt tjenstgöring i Konstantinopel, der han befordrades till legationssekreterare, förflyttades Å. i samma befattning till Paris, som han sedan någon tid lemnade för Haag, hvarefter han åter placerades i Paris. Äfven under sist anförda skede fortsatte han sina efter tidens förhållanden omfattande resor, som då likväl företrädesvis gällde Europa samt Europas vetenskapsmän och lärda institutioner. År 1802 utgaf han sitt <i>Lettre sur l'inscription égyptienne de Rosette, adressée au citoyen Silvestre de Sacy,</i> genom hvilket den egyptiska demotiska skriftens alfabet nära nog fastställdes. Detta har förskaffat A. namnet »den förste egyptologen». Ungefär vid denna tid tog han afsked från sin tjenst och trädde tillbaka till privatlifvet. Han lemnade nu definitivt Sverige och bosatte sig i Italien, der vetenskapen och studierna derefter uteslutande lade beslag på hans uppmärksamhet. Ehuru utan personlig förmögenhet — hvad han ärft hade hans dyrbara uppfostran och resor i väsentlig mån slukat —, kunde dock Å. lyckligt taga sig fram, fjärran från fosterbygden, tack vare den glans, hvarmed hans namn i den vetenskapliga verlden var omstråladt. Denna omständighet hade han att tacka för det frikostiga, hufvudsakligen af engelska mecenater lemnade penningeunderstöd, medelst hvilket han sorgfritt kunde fullfölja sina arbeten, som nu bl. a. omfattade Egyptens fornspråk och dettas dotterspråk, den s. k. koptiskan. För att grundligare tränga in i den sistnämndas studium, började Å. göra samlingar till ett koptiskt lexikon, af hvilka samlingar åtskilligt åtminstone bevarats i de på k. biblioteket i Stockholm numera befintliga åkerbladska papperen. — Under den senare delen af sitt lif trädde Å. i nära förbindelse med sin samtids stormän inom den orientaliska och klassiska filologiens områden. Silvestre de Sacy, d'Anse de Villoison, P. L. Courrier, Koraes och många andra framstående forskare tillhörde antalet af hans korrespondenter. Till hans romerska umgängeskrets räknades Alexander von Humboldt, som bebodde samma hus — palazzo Borghese — som Å. Å. dog i Rom i början af år 1819 och hvilar vid Cestius' pyramid, på den s. k. Cimeterio vecchio, hvars mest kände innevånare han jämte Niebuhr torde få sägas vara. Bland utmärkelser, som i lifstiden föllo på Å:s lott, må nämnas ledamotskap af Franska institutet. Han var ock ledamot af Vitt. hist. och ant. akademien. — Liksom Å. på sin tid i utlandet var en bland Sveriges mest kände vetenskapsmän, så är han väl äfven med hänsyn till genialiteten i sin forskning den förnämste orientalist vårt land sett födas. Såväl inom egyptologien som inom den semitiska språkforskningen har han ett frejdadt namn. Måttfullhet, samvetsgranhet, grundlighet och glömska af det egna jaget äro egenskaper, som stämpla Å:s författareindividualitet. — Å:s förnämsta arbeten äro, jämte det ofvannämnda, <i>Lettre to Mr. Young date 31 Jan. 1815</i> (Museum criticurn. N:o VI, sid. 180 o. följ.), <i>Inscriptionis phoeniciae oxoniensis interpretatio</i> (epokgörande på feniciska språkstudiets område), <i>Mémoires sur les noms coptes de quelques villes et villages d'Égypte</i> (»Journal asiatique», 1834, vol. XIII, sid. 337 och 385 o. följ.) och <i>Note sur l'écriture cursive copte</i> (»Magasin encyclopédique», 1801, V, sid. 494). Dessutom författade han runologiska arbeten, t. ex. om marmorlejonet i Peiraievs, konsthistoriska uppsatser m. m. K. P. 
<b>Åkerblom,</b> Fredrik, publicist, föddes i Falun d. 13 Juni 1839. Hans fader var kyrkoherden i Folkärna, kontraktsprosten Johan Frans Å. (f. 1806, d. 1886), bekant som författare af läroböcker, särskildt genom sin efter Hübner bearbetade »Biblisk historia» (1842; 63:dje uppl. 1890). Fredrik Å. blef 1858 student i Upsala, der han 1868 aflade filos. kandidatexamen och 1869 promoverades till filos. doktor. 1870 öfvertog han redaktionen af »Stockholmsposten», men återgick 1871 till en lärarebefattning vid Göteborgs realgymnasium, som han sedan 1865 en tid beklädt. Sedan 1873 är han hufvudredaktör för »Göteborgsposten» (se d. o.). Den moderat-liberala hållning, som utmärkt tidningen under de senare åren, och den månhet om Sveriges rätt i den unionella frågan, som den lagt i dagen, skaffade Å. en plats bland de moderates kandidater vid riksdagsmannavalet 1893 och medförde hans inväljande i Andra 
page_number=194, index= - Ådermöten ... 
kammaren. Å. är led. af Vet. o. vitt. samh. i Göteborg (1893). Han har af trycket utgifvit bl. a. <i>Historiska anteckningar om Sveriges nötkreatursafvel</i> (1891; prisbelönt af Landtbruksakademien) och <i>Pommerska bref. Anteckningar från en resa i f. d. svenska Pommern</i> (1892). 
<b>Åkerbo härad.</b> 1. Härad i Kalmar län, ingår i Ölands domsaga och Ölands norra mots fögderi samt omfattar socknarna Böda, Högby, Källa, Persnäs, Föra. Areal 30,861 har. 8,525 innev. (1892). — 2. Härad i Vestmanlands län, ingår i Vestmanlands vestra domsaga och Kungsörs fögderi samt omfattar socknarna Arboga landsförsamling, Säterbo, Köpings landsförsamling, Kungs-Barkarö, Björskog, Bro, Kung Karl, Torpa, Himmeta, Malma, Medåker, Odensvi, Vestra Skedvi. Areal 88,662 har. 19,134 innev. (1892). — 3. Härad i Östergölands län, ingår i Åkerbo, Bankekinds och Hanekinds domsaga samt dessa härads fögderi och omfattar socknarna Östra Skrukeby, Lillkyrka, Törnevalla, Östra Harg, Rystad, del af S:t Lars. Areal 19,476 har. 4,981 innev. (1892). 
<b>Åkerbruk.</b> Se Jordarter och Landtbruk. 
<b>Åkerbrukskemi.</b> Se Landtbrukskemi. 
<b>Åkerbrukskolonier,</b> jordbruksanläggningar, som upprättats af staten, enskilda personer eller välgörenhetssällskap, och som hafva till uppgift antingen att i sin vård mottaga fattiga, föräldralösa, varnvårdade eller vanartiga barn och ynglingar, vänja dem vid jordbruksarbete och på det sättet göra dem till nyttiga medborgare (se Förbättringsanstalter samt Hall, Mettray och Val d'Yèvre) eller att flytta fattiga från större städer och industriorter ut på landsbygden och der sysselsätta dem med att uppodla, bebygga och bruka jorden. Medan anstalter af förstnämnda slag i alla kulturland numera anses nödvändiga och medfört synnerligen goda följder, hafva anläggningar af det senare slaget obetydligt eller alls intet främjat det afsedda ändamålet: fattigdomens minskande. Närmast fordras för en dylik kolonisation ett större jordområde, som, om det icke redan är odladt, dock måste vara odlingsbart. Dessa områden kräfva redan i och för sig betydande summor, men kolonisationskostnaderna ökas ytterligare derigenom att för kolonisterna måste uppföras bostäder och ekonomihus, köpas lösören och inventarier samt anvisas driftkapital, och kolonisterna måste fullständigt underhållas, åtminstone tills de kunna afsätta sina produkter. Hvarken staten eller kommuner eller den enskilda välgörenheten eller alla tre förenade äro derför i stånd, äfven förutsatt att fullt lämpligt jordområde lätt kan anskaffas, att utan oerhörda förluster genomföra större kolonisationer med fullständigt medellösa personer. Mycket svårt är vidare valet af kolonister. Först och främst kunna till arbete oförmögna personer alls icke komma i fråga, och af de arbetsföre äro blott få lämpliga att med uppgifvande af sitt förra yrke egna sig åt ett nytt, för dem alldeles främmande, jordbruket. Men just dessa mera dugliga och öfvade arbetare finna äfven eljest sin utkomst och behöfva minst hjelp. Dessutom är det svårt att bestämma kolonisternas förhållande till koloniens grundläggare (stat, kommun, privatförening). Sjelfegande kunna de — såvida man ej rent af vill skänka dem jorden — blifva först efter en lång rad af år, förutsatt dessutom att mycket gynsamma omständigheter inträffa. I regeln hafva grundlaggarna att dragas med många svårigheter och obehag vid koloniens skötsel och måste oafbrutet bringa stora offer, hvilka ej stå i rimligt förhållande till de vunna resultaten. Vid uppodling af odlingsbara områden kan blott då blifva tal om nationalekonomisk nytta, när jordvärdet stiger i proportion till nedlagdt kapital och arbete. De första försöken med upprättande af dylika kolonier gjorde i smått frih. von Voght i Flottbeck vid Hamburg och hertig de Larochefoucauld i Liancourt i Frankrike. I stort kom planen till utförande först i Nederländerna genom general van der Bosch. Under hans ledning och prins Fredriks beskydd bildades <i>Maatschappij van weeldadigheed</i> (välgörenhetsföreningen), som redan 1818 räknade 21,187 medlemmar, hvilka årligen betalade 2,60 fl. Ett större jordområde köptes ö. om Steenwijk i prov. Drenthe, och 1818 ditflyttades 50 fattiga familjer, för hvilka bygts lika många boningshus jämte magasin, skolhus m. m. Hufvudstammen skulle bestå af fattigt, men hederligt, arbetsfört och arbetsvilligt folk; derjämte ämnade man der mottaga hittebarn till uppfostran och yrkestiggare till tvångsarbete. Först anlades de fria kolonierna Frederiksoord, Willemsoord och Wilhelminaoord, derefter barnkolonien Veenhuizen och landtbruksskolan Wateren. Tvångskolonier funnos vid Veenhuizen och Ommerschans (Overijssel). Till en början var freqvensen i kolonierna rätt liflig (1842 upptogos 3,308, 1845 2,263, 1848 2,598 och 1851 1,976 pers.), men den aftog småningom till följd af sällskapets dåliga finansiella ställning. Kolonisternas sysselsättning bestod hufvudsakligen i jordbruk, men äfven åtskilliga yrken drefvos (skomakeri, skrädderi, snickeri), hvilkas afkastning behöfdes för hushållen, och senare tillkom äfven industriel verksamhet (väfning, spinning). Sällskapet hade i början af sin tillvaro, till sin nackdel såsom det senare visade sig, förbundit sig att mot en årlig summa af 222,000 fl. upptaga 9,200 fattiga, tiggare och vagabonder. Följden deraf var, att sällskapet 1842 hade en skuld af 3 3/4 mill. fl. och att staten måste öfvertaga kolonierna. Det oaktadt växte skulden, tills 1859 en genomgripande reorganisation på sundare basis genomfördes. Man behöll blott tre kolonier: Frederiksoord, Willemsoord och Wilhelminaoord och upptog i dem endast koloniarbetare, »fribönder» och pensionärer. De förstnämnde erhålla arbete i fabrikerna eller vid jordbruket, betala hvarje vecka 48 cents för bostad (hus med trädgårdstomt) och kläder samt erhålla 10 proc. af bruttoafkastningen. »Fribönderna» (<i>vrijboeren</i>) arrendera bostad och jord (2,5 har) och betala derför 35–75 fl. årligen samt odla jorden för egen räkning. Till första uppsättningen erhålla de en bestämd qvantitet hö, halm och potates, en ko, ett gödsladt rågfält; af detta räntefria förskott afbetala de 
page_number=195, index= - Åkerbruks-statik ... 
årligen 7,5 fl. Kommuner eller korporationer, som på en gång betala 1,700 fl., erhålla ständig besittningsrätt till en farm. Pensionärer, mest yngre pers., upptagas i familjer mot en årsafgift af 150 fl. och undervisas i ett yrke. 20 proc. af lönen erhålla de som fickpengar; återstoden uppföres dem till godo. Förvaltningen skötes af en direktör, som jämte två underdirektörer bor i kolonierna. 1890 funnos i de fria kolonierna (2,010 har) 224 familjer af »fribönder», 90 familjer af koloniarbetare och 120 pensionärer, tillsammans omkr. 2,000 personer. Utom Nederländerna har saken funnit efterföljd i Belgien (Wortel, Mexplus, Rezkevoorsel), Frankrike, England o. s. v. De flesta dylika anläggningar gingo dock efter några år under och måste fullständigt omgestaltas. Oproportionerligt stora offer hafva de alla slukat, medan det eftersträfvade målet endast i ringa grad vunnits. 
<b>Åkerbruks-statik,</b> åkerbrukets jämnvigtslära, kallas den del af landtbruksvetenskapen, som framställer grunderna för beräkningen af åkerjordens förlust på växtnäringsämnen genom skördarna och densammas vinst genom tillförsel af sådana ämnen förmedelst gödningen. Genom dessa beräkningar söker man få utrönt huruvida det brukningssätt, som man följer, är sådant, att jordens bördighet fortfarande bibehålles, eller om den kommer att aftaga, i det man finner, att man följer ett utsugningssystem, som medtager jordens växtkraft och alstringsförmåga. Man vill alltså veta om jordens utgifter och inkomster hålla hvarandra i jämnvigt. För att emellertid kunna anställa dessa beräkningar måste man icke allenast känna medelbeloppet af jordens afkastning vid hvarje skörd, utan ock de olika växtarternas sammansättning och natur, likasom ock gödningsämnenas halt af sådana beståndsdelar, som växterna upptaga och förbruka under näringsprocessen. Dertill fordras ock att känna jordarternas beskaffenhet och sammansättning samt deras förhållande vid växternas näring. Landtbruks- eller åkerbruks-statiken är derförein del af landtbruksvetenskapen, som först på senare tiden tillkommit och kunnat bearbetas, sedan agrikulturkemien hunnit så utvecklas, att erforderliga fakta kunnat läggas till grund för beräkningarna. I åkerbruks-statiken är det emellertid, som resultaten af den agrikultur-kemiska forskningen äro af så stort praktiskt värde, att landtmannen nogsamt bör kunna inse och finna, att han ej utan skada och förlust kan undvara agrikulturkemistens hjelp och biträde äfven i de mest praktiska och ekonomiska frågor. C. E. B. 
<b>Åkerbruks-system</b> kallas sättet för åkerjordens brukning, skötsel och odling. Dervid kunna följas och tillämpas olika grundsatser och regler, alltefter jordens natur och de för handen varande konjunkturer, som på olika tider och orter kunna vara rådande. Landtbruksvetenskapen har till uppgift att framställa grunderna för de olika åkerbruks-systemen (<i>vexelbruk, koppelbruk, intensivt</i> och <i>extensivt brukningssätt, sädesbruk</i> o. s. v.) samt angifva under hvilka omständigheter det ena eller andra systemet är att tillråda. Landtmannen må i hufvudsak följa hvilket af dessa system som hälst, alltefter som han finner sig deraf kunna hafva den största fördel och nytta; men i alla händelser är det hans pligt att tillse, att han icke följer ett s. k. »utplundringssystem», hvarigenom jordens bördighet och växtkraft förminskas eller slutligen förloras. För att i detta hänseende undersöka och pröfva huru saken förhåller sig och hvarthän det använda bruknings-systemet leder har man att vända sig till »åkerbruks-statiken» (landtbrukets jämnvigtslära). C. E. B. 
<b>Åkerby,</b> socken i Upsala län, Bälinge härad. Areal 1,453 har. 299 innev. (1892). Å. bildar med Jumkil ett konsistorielt pastorat, Upsala stift, Ulleråkers kontrakt. 
<b>Åkerbär.</b> 1. I södra Sverige benämning på hallon (se d. o.). — 2. Vikon (se d. o.). 
<b>Åkergrodan.</b> Se Rana. 
<b>Åkerhielm,</b> svenska adliga ätter, som härstamma från kyrkoherden i Nyköpings Östra församling Magnus Agriconnius (d. 1655), hvilken var född i Skäggesta by, Åkers församling, och tog sig namn efter födelsebygden (af Grek. <i>agros,</i> åker, och <i>konnos,</i> skägg). Hans son Samuel Agriconius (se Å. 1) adlades 1679 med namnet Å. Två af dennes söner, Samuel (se Å. 2) och Lars (f. 1695, generalmajor af kavalleriet 1747, d. som general 1767), upphöjdes i friherrligt stånd, den förre 1734, den senare 1751. Från den förre härstammar <i>friherrliga ätten Å. af Margretelund</i> (Öster-Åkers socken, Roslagen), från den senare <i>friherrliga ätten Å. af Blombacka</i> (Vinköls socken, Vestergötland). — Från Samuel Å:s styfson, Jakob Hartzen (d. som titulärt bergsråd 1733), hvilken 1704 adopterades på sin styffaders namn och nummer, härstammar den nu lefvande <i>adliga ätten Å.</i> 
1. <b>Åkerhielm,</b> Samuel Jansson Agriconius, ämbetsman, född i Åkers prestgård, Södermanland, d. 29 Aug. 1639, blef 1657 student i Upsala och tillbragte åren 1661–63 vid Leidens universitet. Derefter var Agriconius handledare (»hofmästare») för åtskilliga adliga ynglingar under deras vistelse i utlandet, sedan 1666 för riksskattmästaren Gustaf Bondes son Karl, med hvilken han uppehöll sig i Paris, Tyskland och Holland. När efter hemkomsten Karl Bonde 1671 utnämndes till kansliråd, blef Agriconius handsekreterare hos rikskansleren M. G. De la Gardie. 1672–75 var han anställd som sekreterare hos ambassadörerna P. Sparre och E. Ehrensteen vid deras fredsmäklingsvärf i London, Aachen, Köln och Haag, utnämndes 1676 till sekreterare i kansliet och inlade såsom sekreterare vid fredskongressen i Nijmegen 1676–79 sådana förtjenster, att de svenske ambassadörerna derstädes, B. Oxenstierna och J. P. Olivekrans, gåfvo honom den varmaste rekommendation hos K. M:t, »ett vittnesbörd», yttrade de, »som af sig sjelf skall sannas, när det arbetet, som vid denna kommissionen är gjordt, kan blifva inlevereradt i E. K. M:ts kansli». 1679 adlades »Samuel Monsson», såsom han vanligen skref sig före 
page_number=196, index= - Åkerbruks-statik ... 
adlandet, och återtog sin syssla i kansliet, i hvars memorial och betänkanden han lemnat en mängd bevis på sin rastlösa flit och ämbetsmannaförmåga. 1697 utnämndes Å. till direktör för postväsendet i riket och 1700 till statssekreterare. Han dog i Stockholm d. 25 Juni 1702. 
2. <b>Åkerhielm,</b> Samuel d. y., friherre, riksråd, den föregåendes son, föddes i Stockholm d. 14 Dec. 1684, studerade i Upsala och Åbo och en tid äfven i Oxford (enligt en uppgift på engelska drottningen Annas bekostnad), anställdes efter slutade studier i kansliet och kallades efter sitt giftermål, 1712, med Anna Kristina Feif (dotter till Karl XII:s inflytelserike gunstling Kasten Feif) till Bender för att tjenstgöra i konungens kansli derstädes samt utnämndes i Jan. 1714 till sekreterare vid Krigsexpeditionen. Å. följde sedan Karl XII såsom tjenstgörande i Krigsexpeditionen både under vistelsen i Stralsund och under fälttågen i Norge. Vid kansliets omorganisation 1719 blef Å. en tid utan plats, till dess han utnämndes till krigsråd. Vid frihetstidens första tvänne riksdagar (1719 och 1720) var Å. medlem af sekreta utskottet och utmärkte sig såsom en af de ifrigaste förfäktarna af ständernas allmakt. 1723 kom han å nyo in i kansliet, såsom statssekreterare för krigsärendena. Denna utnämning skedde trots Kanslikollegiets och rådets motstånd genom konung Fredriks bevågenhet eller politiska beräkningar. I kansliet slöt Å. sig emellertid ifrigt till holsteinska partiet, hvars främste man, riksrådet Cederhjelm, var hans hustrus svåger, och gjorde hvad på honom ankom för att hindra Sveriges anslutning till hannoverska alliansen. Efter holsteinska partiets fall aflägsnades han ur kansliet och utnämndes 1728 till president i Åbo hofrätt. Såsom ämbetsman erkändes Å. allmänt som en ovanligt duglig och skicklig person, begåfvad och kraftfull, men han var hätsk och oförsonlig och lät såsom partiman hänföra sig till ytterligheter, som ingalunda kunna försvaras. Trots sitt aflägsnande från ärendenas medelpunkt blef han en af Arvid Horns farligaste motståndare, som vid riksdagarna arbetade emot hans politik med växande anseende och kraft, så att franske ambassadören 1732 ansåg honom för den ende, som lämpligen kunde uppställas såsom chef för ett nybildadt holsteinskt parti. Redan 1731 samlade Å:s namn vid landtmarskalksvalet en del af den lilla minoritetens röster, och konung Fredriks ynnest upphöjde honom s. å. i friherrligt stånd. 1734 var Å. nära att blifva vald till landtmarskalk och skulle troligen besegrat Lewenhaupt, om ej konung Fredrik oförsigtigt nog förordat hans kandidatur. I sekreta utskottet och Mindre sekreta deputationen var Å. både 1734 och 1738 en af krigspolitikens ifrigaste målsmän och arbetade nitiskt på den äfventyrliga förbindelsen med Frankrike och Turkiet. Han yrkade i sekreta utskottet redan på hösten 1738 truppers öfverförande till Finland, deltog synnerligen verksamt i angreppet mot Horns rådkammare och redigerade sjelf en god del af anmärkningarna, pådref med ifver den olagliga förföljelsen mot Arckenholtz och gaf uppslaget till den oböjlige prosten Serenius' utstötande ur sekreta utskottet. Såsom en af det segrande hattpartiets hänsynslösaste på samma gång som dugligaste anhängare valdes Å. på våren 1739 främst af alla till medlem af den nya rådkammare, som skulle realisera de bålstora entusiastiska förhoppningar om svenska stormaktsväldets återställande, hvarmed det nya partiet samlat skaran af anhängare och bragt sig sjelf till makten. Men han var för mycket statsman att icke inse det orimliga i krigspolitiken och lär hafva yttrat, då man ville göra honom till kanslipresident, att han gerna afstod åt Gyllenborg att bryta halsen af sig på utförandet af omöjliga föreskrifter. Å. hade väl också knappt kommit in i rådet, förr än han började skilja sig från sitt parti och med ifver förfäkta den politik, hvars främsta målsmän han sjelf med alla krafter bidragit att drifva från makten. Det må betraktas såsom ett bevis på hans klara uppfattning af de politiska konjunkturernas verkliga innebörd, på ett oförskräckt mod att följa en ändrad öfvertygelse, sedan väl hans nya ställning i riksstyrelsens centrum vidgat och beriktigat hans politiska åsigter, men den häftiga omkastningen i partiståndpunkt har också ej utan skäl ådragit Å. klandret att i sin tidigare bana i väsentlig grad hafva bestämt af personlig maktlystnad och af hat och hämdbegär mot Horn, som störtat hans svåger och drifvit honom sjelf ur kansliet. Å:s söndring från hattpluraliteten framträdde redan i Aug. 1739, då han i rådet med ihärdighet och skarpsinne bekämpade det olyckliga beslutet att öfverföra en armé till Finland, och sedan i hans följande afstyrkanden af de nya politiska kombinationer, med hvilka hattarna sökte ersätta Turkiets bristande medverkan. Vid 1741 års riksdag uttalade Å. sig skarpast af alla rådets ledamöter mot det afgörande krigsbeslutet; och när det ömkliga fälttågets oerhördt nesliga utgång bragt hela riket i fara och fruktan för det kommande ansvaret gjorde hattarnas representanter i rådet tveksamma och modfällda, framträdde han alltmer som den dominerande personligheten i rådet, för hvars kraft de öfrige böjde sig eller gingo ur vägen. Han är nu mösspartiets förnämste man, den ledande i de hemliga rådslag, som bestämma partiets operationer under riksdagarna, och den, som mellan riksdagarna i regeringen företräder mössornas åsigter i utrikes politik och penninghushållning. I den beryktade principalatsfrågan tog Å. parti för den uppfattning, som i de till riksdag valde representanterna endast såg de väljande menigheternas eller valmännens ombud, hvilka borde följa sina principalers instruktioner och af dem kunde dragas till ansvar och afsättas. En sådan åsigt, hvars praktiska genomförande skulle blifva liktydigt med politisk anarki, kan möjligen hos Å. hafva varit en teoretisk konseqvens af den republikanska grundtanke om all makts ursprung nedifrån, som man anmärkt ligga i frihetstidens författning. Men hos en så praktiskt anlagd politiker som Å. ligger nog förklaringen snarare i hans partiståndpunkt, hvilken förmådde honom att gynna läror, som närmast framkommit såsom opposition mot det lättsinne, hvarmed 
page_number=197, index= - Åkerbruks-statik ... 
det herskande riksdagspartiet brukat ständernas allmakt till politiska äfventyr, och som specielt riktats mot några af hattarnas ledande män i borgareståndet. Mer prisvärda voro Å:s åsigter i den ekonomiska politiken. Han klandrade hattarnas åtgärd att göra riksbanken till penningförläggare för alla möjliga industriella anläggningar mot ringa säkerhet och motarbetade den alltför stora sedelemission, som härmed stod i samband. Då K. M:t 1745 måste på bankofullmäktiges enträgna anhållan inskränka och till slut alldeles inställa invexlingen af bankens sedlar mot reda mynt, talade A. ifrigt emot dessa beslut och förordade, att K. M:t icke skulle taga någon befattning alls med bankens styrelse. Stridens hetta dref emellertid Å. till en allt lidelsefullare partihållning, och vid den afgörande kampen mellan hattar och mössor vid 1746–47 års riksdag var han djupt invecklad i mössledarnas intima förbindelser med ryska sändebudet von Korff. Mösspartiets chefer tvekade icke att bruka ryskt guld för att stärka och sammanhålla sitt parti, att gifva Rysslands ambassadör goda underrättelser och råd, att tillstyrka ryska kabinettet truppsammandragningar vid finska gränsen och hotande demonstrationer för att störta de gemensamme politiske motståndarna. Å., som länge prisats såsom den »svenske Cato», har förlorat mycket af sitt patriotiska anseende, sedan de utländska, särskildt de ryska arkivens öppnande för forskningen bragt ljus öfver det intrigspel, som sammanknutit den europeiska diplomatiens trådar med de inre partimotsatserna i Sverige under 1700-talet. Men visserligen måste man ihågkomma, att hvarje tid har sina skiftande begrepp om politisk moral, och att i 18:de årh:s kabinettspolitik utländskt guld och hemliga öfverenskommelser med de främmande sändebuden nästan öfverallt användes såsom en sorts diplomatiska maktmedel, med hvilka statsmännen ogeneradt opererade såväl i den inre partikampen som i sin yttre politik. Å. och hans partivänner ansågo sig antagligen ej handla mer förkastligt än hattarnas statsmän, som stodo i lika intim vänskap med Frankrike. Visserligen voro förbindelserna med Ryssland af en vida farligare art för rikets sjelfständighet, men äfven dervid bör man ihågkomma, att Ryssland trots alla erfarenheter ännu var en af den tidens svenskar till viss grad föraktad fiende, och att Polens öde ännu icke fanns såsom varnande exempel. Det bör äfven påpekas, att de ryska ministerdepescherna tydligen vittna, att Å., åtminstone så länge han satt uti rådet och således kunde utöfva något inflytande, aldrig för egen räkning emottagit några ryska penningar eller gåfvor under någon form. Å:s föregående bana i hattpartiets led och hans följande hållning gjorde honom till en synnerligen hatad fiende. Då Upsala universitet i Febr. 1747 valde Å. till kansler, ehuru tronföljaren föreslagits af minoriteten, begagnade man sig deraf att gifva universitetskonsistorium en sträng skrapa, trots det att Å. skyndat att afsäga sig den erbjudna hedern. Efter hattarnas definitiva seger under våren 1747 angreps han för sina åsigter i principalatsfrågan och sina uttalade råd mot bankens stängning samt tvangs att begära afsked utan pension från riksrådsämbetet och den indrägtiga befattningen såsom öfverstemarskalk, hvartill han 1741 blifvit utnämnd. Å. tillbragte sin återstående lefnad på sin egendom Margretelund i Upland, hvilken han 1718 inköpt. Förbindelserna med ryska sändebuden v. Korff och Panin synas hafva fortfarit en tid och Å:s råd inhemtats i djupaste hemlighet, men faran af dylika förbindelser och Rysslands ändrade politik gjorde snart slut på hvarje deltagande från Å:s sida i det politiska partilifvet. Redan följande riksdag med sin försonligare partistämning gaf Å. pension, och när mössornas seger 1765 bragt hans politiska och ekonomiska åsigter till makten, betygade riksens ständer honom sin tacksamhet för de rådslag han gifvit om banken, slogo en medalj till hans ära (1767) och anmodade honom att å nyo inträda i rådkammaren. Den mer än 80 år gamle statsmannen undanbad sig ett förtroende, som dåmera öfversteg hans krafter. Å. afled på Margretelund d. 11 Mars 1768. — Svenska akademien lät 1851 prägla en minnespenning öfver Å., och i sammanhang dermed skref B. von Beskow Å:s »Minne» (i Sv. akad:s handl. ifrån år 1796, del. 26, 1853). L. S. 
3. <b>Åkerhielm,</b> Gustaf Fredrik, friherre, statsråd, direktör för kungl. teatern, den föregåendes sonsons son, föddes d. 10 Febr. 1776 på Lindevad, Allhelgona socken, Östergötland. Efter att sedan 1793 hafva tjenstgjort såsom officer vid Lifgardet till häst, med hvilket han i egenskap af sqvadronchef 1808 deltog i finska kriget, och som han 1811 lemnade med öfverstes afsked, egnade han sig en tid åt landthushållning och utländska resor. 1818 kallades han till direktör för K. M:ts hofkapell och spektakler, visade mycket nit för dem, bl. a. såsom författare (tragedien <i>Engelbrecht,</i> 1820, m. m.) och öfversättare (»Hamlet» m. m.) af dramatiska stycken, och införde på den kungl. scenen Shakspere och Weber — på den tiden djerfva nyheter. 1823 lemnade Å. direktörskapet. 1826 utnämndes han till ordförande i k. styrelsen öfver fängelser och arbetsinrättningar i riket och befordrade såsom sådan flere åtgärder, som afsågo en menskligare behandling af fångarna. Sedan 1827 var han derjämte general-tulldirektör. Den 23 April 1831 inkallades han med bibehållande af sin plats i fångvårdsstyrelsen (till 1835) i statsrådet, hvilket han, en moderat-konservativ natur, lemnade d. 16 Maj 1840, då den liberala oppositionen gjorde sitt häftiga anlopp vid nämnda års riksdag. Frih. Å. deltog såsom sjelfskrifven ledamot af ridderskapet och adeln i riksdagarna fr. o. m. 1800, var 1818 ledamot af konstitutionsutskottet och utsågs vid de följande till ordförande i expeditionsutskottet samt medlem af hemliga utskottet. För öfrigt må nämnas, att Å. var medlem af 1820 års statsrevision, ordförande bland fullmäktige i Riksgäldskontoret (1821), ledamot af strömrensningskommissionen (1824) och af Jernkontoret (1825) samt ordförande i Direktionen öfver konungens hospital (1847) och i Patriotiska sällskapet (s. å.). Han var sedan 1827 ledamot 
page_number=198, index= - Åkerbruks-statik ... 
och 1848 hedersledamot af Landtbruksakad. samt var medlem af Mus. akad. och flere år dess ordförande. Död på Ulfsunda d. 23 Sept. 1853. Å. egde »en viss talang i allt och mycken älskvärdhet i väsende och manér». — Å:s syssling friherre Johan Karl Å. (f. på Dylta 1807, d. 1879), var 1829–32 anställd vid svenska beskickningen i Florens, derefter förvaltare af moderns och syskonens gemensamma betydliga egendomar samt 1856–76 landshöfding i Örebro län. Han tog mycket verksamt del i det politiska lifvet. Så var han ledamot af bevillningsutskottet 1840–41 och 1844, af representationskomitén 1846–47 och af konstitutionsutskottet 1848–51 samt ordförande 1845–53 i statsrevisionen, 1853–54 i statsutskottet och 1853 i Hemliga utskottet. 
4. <b>Åkerhielm,</b> Johan Gustaf Nils Samuel, friherre, politiker, son af den föregående och Elisabet Sofia Anker, dotter af norske possessionaten N. Anker, föddes i Stockholm d. 24 Juni 1833 och blef 1850 student i Upsala, der han 1852 aflade kansliexamen, hvarefter han inskrefs i Civildepartementets expedition. Redan 1851 hade han antagits till fanjunkare vid Lifregementets dragonkår, blef 1854 underlöjtnant och deltog s. å. i franska kavalleriskolans öfningar i Saumur. 1856 åtföljde Å. såsom adjutant generalen grefve von Essen på hans beskickning till kejsar Alexander II:s kröning i Moskva och förordnades s. å. till attaché vid svenska legationen i Paris. Han utnämndes 1857 till andre sekreterare i Kabinettet för utrikes brefvexlingen och tog då afsked från regementet, men först tio år senare ur armén. 1858–59 var Å. t. f. legationssekreterare i Petersburg, medföljde 1859 såsom sekreterare den utomordentliga ambassad till Wien, som hade att tillkännagifva Karl XV:s tronbestigning, och qvarstannade någon tid i nämnda stad såsom t. f. legationssekreterare. 1860–63 var han legationssekreterare i Köpenhamn. Såsom ledamot af ridderskapet och adeln bevistade Å. riksdagarna 1859–60 och 1865–66, då han röstade för representationsreformens antagande. Under de närmast följande åren (1867–70) var han statsrevisor och 1871 ordförande i statsrevisionen. År 1870 invaldes han af Södra Roslags domsaga, inom hvars område det af honom återköpta fädernegodset Margretelund är beläget, i Andra kammaren. Han tillhörde denna t. o. m. 1875 samt var under denna tid ledamot af lagutskottet (1870), konstitutionsutskottet (1871) och 1874 års särskilda utskott samt var vid 1873 och 1874 års riksdagar kammarens vice talman. Såsom riksdagsman yttrade han sig för sparsamhet med statens medel, för förbättringar i de nya kommunallagarna och för en ny härordning. Det var på Å:s initiativ, som 1873 års myntkonvention i riksdagens sista timme genomdrefs. Det var äfvenledes väsentligast han, som 1874 genomdref den s. k. Norrbottenslagen till ungskogens skydd. Hans bemärkta arbete på det ekonomiska området föranledde, att han d. 28 Sept. 1874 inkallades i konseljen såsom statsråd och chef för Finansdepartementet, ett ämbete, som han emellertid lemnade redan d. 11 Maj 1875, emedan han fann framläggandet af sistnämnda års värnpligtslag olämpligt. Han valdes 1875 och 1884 af Stockholms läns landsting till ledamot af Första kammaren, som gaf honom plats i lagutskottet 1876–77), i särskildt utskott (1877) och i bankoutskottet (1879–89), hvars ordförande han var i flere år. Under fjorton år (1876–89) var han derjämte ordförande-fullmäktig i Riksgäldskontoret. Hans riksdagsarbete kom således alltmer att koncentreras på frågor, som rörde bankväsendet och riksgälden. När tullstriden trädde i förgrunden, slöt Å. sig 1886 till skyddspartiet, motiverande sin ståndpunkt med jordbrukets svåra betryck och faran af ökad skuldsättning till utlandet. I den protektionistiska ministèren Bildt inkallades Å. d. 12 Juni 1889 såsom utrikesminister, men öfvertog redan d. 12 Okt. s. å. såsom statsminister främsta platsen inom statsrådet. Under hans ministèr åvägabragtes flere vigtiga förbättringar i försvaret, Norra stambanans byggande påskyndades kraftigt, Gellivarabanan blef statsegendom, en hypoteksbanksreform genomfördes, mellanrikslagen reviderades, en ny sjölag antogs, väghållningsfrågan löstes genom en kompromiss m. m. Genom lagen om upplåtande af jordtorp samt förlänande af byggnadsunderstöd åt nyodlare på kronans skogsmarker i Norrbottens län afsågs en kraftigare kolonisation i dessa trakter. 
Vid ett enskildt möte inom Första kammaren d. 3 Maj 1891 för öfverläggning om det kungl. förslaget rörande utsträckning af de värnpligtiges tjenstgöringstid till 90 dagar fälde Å. några ord, som, lösryckta ur sitt sammanhang, ostentativt framställdes i den frihandelsvänliga pressen såsom innehållande ett hot mot Norge. Ehuru trettiofyra ledamöter af Första kammaren d. 11 Maj offentligen betygade, att en sådan innebörd ej kunde tilläggas hans yttrande, och ehuru Å. sjelf lät inför den norska allmänheten dementera den mening man gifvit det, begagnade man sig af den sensation hans förmenta yttrande framkallat: i Sverige för att göra hans ställning omöjlig, i Norge för att vid stortingsvalen ytterligare öka den antiunionella stämningen. Den 10 Juli s. å. lemnade Å. sin plats i regeringen. Men denna behöll sin skyddsvänliga karakter, ty Å fick till efterträdare såsom statsminister den protektionistiskt sinnade godsegaren Boström. Vid de allmänna valen till Andra kammaren hösten 1893 blef han vald i sin gamla valkrets, Södra Roslags domsaga. — 1876 blef Å. öfverstekammarjunkare, och hans hustru, Ebba, född Gyldenstolpe, är sedan 1890 öfverhofmästarinna hos drottningen. Han har sedan länge varit ordförande i sågverksegarnas garantiförening och i styrelsen öfver allmänna hypoteksbanken. 1875 blef han hedersledamot af Akademien för de fria konsterna och 1880 ledamot af Landtbruksakademien. I Dec. 1891 utgaf han i en för vänner afsedd liten upplaga (65 ex.) <i>Otium. Två tolfter dikter.</i> 
5. <b>Åkerhielm,</b> Albert Lars Evert, friherre, ämbetsman, född i Stockholm d. 14 April 1846, tillhör friherrliga grenen Å. af Blombacka (se ofvan), blef student i Upsala 1863, aflade examen till rättegångsverken 1869 och 
page_number=199, index= - Åkerbruks-statik ... 
utnämndes efter vederbörlig tjenstgöring vid domstolarna 1872 till vice häradshöfding. Han anställdes 1873 som riddarhuskanslist, blef 1876 kanslisekreterare och utnämndes 1878 till kansliråd och byråchef i Finansdepartementet samt 1884 derjämte till sekreterare och ombudsman vid riddarhuset. 1888 förordnades Å. till expeditionschef i nyssnämnda departement, men kallades d. 28 Sept. s. å. till medlem af Bildts protektionistiska ministèr såsom konsultativt statsråd, hvarefter han 1889 lemnade sin befattning vid riddarhuset. Å., som besitter en ovanligt grundlig författningskunskap, har deltagit i åtskilliga vigtiga komitéarbeten. Han har i egenskap af sekreterare författat den 1876 tillsatta komiténs för döfstumundervisningens ordnande i Aug. 1878 afgifna vidlyftiga betänkande. Han har jämte tillkallade särskilda biträden utarbetat det förslag till domänförvaltningens ordnande af d. 3 Nov. 1880, som låg till grund för 1882 års riksdagsbeslut i ämnet. Han har vidare varit ledamot i den 1889 tillsatta komité, som å Sveriges sida hade att förhandla om ändrade bestämmelser rörande Sveriges och Norges ömsesidiga handels- och sjöfartsförhållanden, och hvilken komités arbeten ledde till antagandet af ny mellanrikslag d. 30 Maj 1890. Sedan 1890 är Å. ledamot af Första kammaren for Göteborgs- och Bohus län. 
<b>Åkerhöna.</b> 1. Se Rapphönsslägtet. — 2. Det skånska namnet på »nyckelpigan» (se d. o.). 
<b>Åkerkovall.</b> Se Melampyrum. 
<b>Åkerkål.</b> Se Brassica. 
<b>Åkerlagar</b> (Lat. <i>leges agrariae</i>), rättare jordlagar, benämndes i det gamla Rom de laga folkbeslut, som hänförde sig till statsdomänerna (Lat. <i>ager publicus</i>). I sin vidsträcktaste betydelse afser uttrycket alla förslag och derpå grundade folkbeslut om användningen af domänerna, således jämväl angående försäljning för statens räkning (genom qvestorerna), anvisning och utdelning åt enskilda (med eganderätt) och anläggningar af kolonier. Oftare tages det i en mera inskränkt betydelse och betecknar då förslag och till följd af sådana fattade beslut om dispositionen af domänjord, som öfvertagits med nyttjanderätt (<i>possessio</i>) af enskilda. Från äldsta tider var nämligen sed, att enskilda medborgare fingo taga i besittning (<i>occupare</i>) sådan domänjord, som icke ansetts kunna eller böra öfvergå till enskild egendom, dock med vilkor att för nyttjandet erlades en årlig afgäld, i regeln 1/10 af säd, 1/5 af vin- och olivplanteringarnas afkastning, samt klöfskatt (<i>scriptura</i>) för betesmarkernas begagnande. Det låg i sakens natur, att från början förnämligast patricierna, såsom maktegande i samhället, på sådant sätt tillgodogjorde sig den genom fortsatta eröfringar alltmera ökade domänjorden. Men småningom togo antagligen äfven plebejer del i ockupationen. Med indrifvandet af afgälden synes ej alltid hafva gått ordentligt till, och för öfrigt utsträckte enskilda samhällsmedlemmar alltmer sina besittningar, i vissa fall väl ock utan iakttagande af lagliga former. Dessa stora besittningar sköttes förnämligast af slafvar, och ju större vidden blef af sådan till nyttjande öfvertagen jord, dess mindre möjlighet gafs för vidmakthållande och ökande af de sjelfegande jordbrukarnas klass. Allt ifrigare bemödanden riktades derför ock i synnerhet af den lägre folkklassens målsmän, tribunerna, på att åstadkomma utdelning till enskilda af domänjord. Deremot kämpade åter innehafvarna, som ansågo sig genom långvarig häfd hafva förvärfva ett slags rätt till jorden, hvilken för öfrigt med tiden stigit ej obetydligt i värde. En åkerlag omtalas redan från år 486 f. Kr. (se Cassius 1) men den gällde utdelning af nyvunnet land, delvis ock åt bundsförvanterna. Efter många års strider och åtskilliga förslag till utdelning af statsjord antogs slutligen 367 f. Kr. den s. k. <i>liciniska lagen</i> (se Licinius). Men denna lag synes aldrig hafva blifvit i hela sin vidd tillämpad, och under de ständiga krigen, särskildt uti Italien, utvecklade sig förhållandena så, att åter stora sträckor domänjord samlades på enskilda händer. Visserligen hade både utdelning och formlig utarrendering i flere fal egt rum, men med tiden hade det fria jordbrukareståndet alltmer minskats och kringskurits. Det var i ändamål att å nyo begränsa nyttjanderätten till domänjord och genom utdelning af sådan, hvilken återvunnits till staten, sörja för fattiga medborgares bergning, som Tiberius Gracchus (se denne) år 133 f. Kr. och tio år efter honom hans broder Cajus uppträdde. Emellertid satte innehafvarna af statsjorden mot Gracchernas sträfvanden ett envist och segt motstånd, så att de fattade besluten icke kunde rätt genomföras. Å de områden, som enligt Gracchernas lagar bibehöllos åt de dittills varande herrarna, torde dessa hafva fått en mera tryggad besittning, och afgälden upphäfdes, enligt den vanliga uppgiften, genom ett lagförslag af en tribun, Sp. Thorius. Emellertid fanns ännu qvar ett jordområde i Kampanien, om hvars utdelning till enskilda förslag väcktes 63 f. Kr. af tribunen P. Servilius Rullus (hvilket föll efter ifrigt motstånd af Cicero) och sedan år 59 af Julius Caesar — med större framgång. Redan Sulla hade genom konfiskering af jordsträckor och egendomar, som tillhört mot honom fientliga samhällen, skapat nya domäner, men dessa använde han till utdelning åt sina veteraner, hvilka sålunda bildade ett slags militärkolonier. Efter Sullas exempel företogo sig också triumvirerna att försörja sina soldater genom anvisning på jordegendom, som då togs af konfiskerad privatjord. Statsdomäner åter funnos dåmera egentligen blott i provinserna, och derstädes anlades från Caesars tid och af hans efterföljare Augustus samt af senare kejsare kolonier, i hvilka medborgare i stort antal och framförallt soldater, som tjent ut sin tid, fingo sin försörjning. De åtgärder, som i dylikt syfte vidtogos, erinra faktiskt, men icke till formen om de förra tidernas »åkerlagar». Vid dessa senare har man i allmänhet fäst begreppet af ett slags försök att rubba eller omstörta bestående eganderättsförhållanden. Dervid må dock väl ihågkommas, att både den liciniska lagen och Gracchernas lagar utgingo 
page_number=200, index= - Åkerlera ... 
från den i och för sig riktiga uppfattningen att staten hade eganderätten till domänjorden, likasom från afsigten att tillskapa ett större antal mindre brukningsdelar till upprätthållande af en för samhällets bestånd så vigtig klass, som ett talrikt och fritt jordbrukarestånd utgör. Att åter innehafvarna af domänjorden skulle från sin synpunkt finna den ifrågasatta utdelningen af hvad de betraktade såsom sin häfdvunna egendom hård och orättvis, kan svårligen förundra någon. — Jfr bl. a. J. Lundell: »Om åkerlagar» (akad. afh. I, 1841), och J. M. Sundén: »De lege Licinia de modo agrorum» (akad. afh. 1858). R. Tdh. 
<b>Åkerlera.</b> Se Lera, Postglaciallera. 
<b>Åkerlins,</b> äkta lins, <i>Ervum Lens</i>. Se Ervum och Revalenta arabica. 
<b>Åkerman,</b> Jakob, läkare, född på Gotland d. 28 Okt. 1770, student i Upsala 1784, tjenstgjorde 1790 såsom läkare vid vestra armén samt promoverades 1793 till med. doktor i Upsala. År 1797 blef han kirurg vid akademiska sjukhuset och utnämndes 1805 till professor i anatomi och kirurgi i Upsala. Han vardt ledamot af Vetenskapsakademien 1822. Död d. 21 Maj 1829. Under Å:s presidium utgåfvos 64 akademiska disputationer; dessutom offentliggjorde han några iakttagelser i »Acta Soc. Scient. Upsal.» äfvensom i Svenska läkaresällskapets handlingar. 
<b>Åkerman,</b> Nils, läkare, f. i Barfva socken i Södermanland 1777, student i Upsala 1797, studerade en tid i Åbo och promoverades 1803 till filos. magister i Upsala samt egnade sig sedan åt medicinen. Såsom uppbördsläkare vid flottan deltog han i 1808–09 års krig och blef 1810 med. doktor i Upsala efter att hafva utgifvit en afhandling <i>De typho nervoso in classe suecana per autumnum anno 1808 observato</i>. Sedan han 1812 erhållit diplom såsom kirurgie magister, förordnades han s. å. till anatomie prosektor och adjunkt i teoretisk medicin i Stockholm samt 1814 till fattigläkare derstädes. 1816 åtog han sig elektricitetsbehandling af fattiga sjuka. Efter hemkomsten från en längre utrikes studieresa förordnades han 1822 till intendent vid Djurgårdsbrunn (å k. Djurgården vid Stockholm), der han äfven träffade anstalter för gymnastisk och elektrisk behandling. 1824 tog han afsked från prosektorstjensten och erhöll s. å. professors titel. Vid Djurgårdsbrunn inrättade han 1827 på aktier ett ortopediskt institut, som 1828 fick namnet Josefinska ortoped. institutet, men under åren 1833–37 förde ett tynande lif. 1837 öppnade han å nyo ett ortopediskt institut å Lilla Ersta på Södermalm i Stockholm (han biträddes der någon tid af sin broder med. doktor Johan Erik Å.) och erhöll för detsamma ett anslag af rikets ständer. 1847 öfverlät han institutet åt H. Sätherberg och undfick 1848 en pension af ständerna. Å. dog i Stockholm d. 31 Jan. 1850. Jämte ett antal smärre uppsatser i Svenska läkaresällskapets årsberättelser och handlingar äfvensom några öfversättningar utgaf han tidskriften »Helsovännen» 1828–29, <i>Sundhetskateches</i> (1835), <i>Josephinska orthopediska institutet i förening med en allmän helsovårdsinrättning</i> (1839) samt läroböcker i franska och tyska språken. 
1. <b>Åkerman,</b> Joakim, tekniker, öfverdirektör, född d. 28 Januari 1798 i Kells-Nöbbelöfs socken, Skåne, der fadern var kyrkoherde, blef student i Lund 1813, filos. magister (primus) 1820, docent i fysik 1823 samt adjunkt i fysik och custos machinarum 1825. Hösten 1827 utnämndes han till adjunkt i kemi och innan årets slut till professor i kemisk teknologi vid Teknologiska institutet i Stockholm, hvarifrån han 1839 förflyttades till Bergsskolan i Falun, till hvars förste lärare och föreståndare han föregående år blifvit utnämnd. I slutet af 1845 återkallades han till Stockholm för att reorganisera Teknologiska institutet, hvilket han förestod till hösten 1848, då han återvände till sin förra plats i Falun, sedan hans förslag att med Teknologiska institutet sammanslå Bergsskolan i Falun för den gången strandat på Brukssocietetens motstånd. 1853 utnämndes han till öfverdirektör för Mynt- och kontrollverken, hvilken befattning han innehade till sin död. Han afled i Stockholm d. 3 April 1876. — Under åren 1833 och 1834 företog Å. en resa till Tyskland, Österrike, Schweiz och Frankrike för att studera dessa lands kemisk-tekniska industrier. 1835 blef han ledamot af Vetenskapsakademien och 1846 af Landtbruksakademien (1863 hedersledamot). Han var stor växtvän och sysslade gerna på lediga stunder med blomsterskötsel. Också var han en af Svenska trädgårdsföreningens stiftare (1832) och sedan 1858 dess ordförande. År 1857 blef han ledamot af styrelsen för Teknologiska institutet, och i den 1869 tillsatta komitén för utredande af frågan om förändring af rikets myntväsende tog han såsom ledamot verksam del. Bland hans utgifna skrifter må särskildt nämnas <i>Föreläsningar i kemisk technologi</i> (2 del., 1832). Vidare utgaf han »Tidskrift för svenska bergshandteringen» (1843–45) och var 1846–52 redaktör af »Jernkontorets annaler», för hvilka han skref åtskilliga afhandlingar. 
2. <b>Åkerman,</b> Anders Richard, metallurg, generaldirektör, den föregåendes son, född d. 10 April 1837 i Stockholm, blef student i Upsala 1855 och aflade der 1860 bergsexamen samt inskrefs s. å. såsom auskultant i Kommerskollegiets afdelning för bergsärenden. Efter att 1861–62 hafva genomgått Falu Bergsskola antogs han 1863 som elev och förordnades 1864 till stipendiat på Jernkontorets metallurgiska stat. 1868 blef han redaktör af »Jernkontorets annaler», och 1869 utnämndes han till adjunkt i metallurgi och hyttkonst vid den då med Teknologiska institutet sammanslagna Bergsskolan, hvarefter han 1883 utnämndes till professor i samma ämnen vid Tekniska högskolan (f. d. Teknologiska institutet) och 1890 af Jernkontoret utsågs till ledamot af styrelsen för densamma. För studier af jernhandteringen gjorde han på uppdrag af Jernkontoret åren 1866–67 en resa till England och Skotland, Nord-Amerikas Förenta stater, Frankrike, Österrike och Tyskland samt 1868, för ett jernverks räkning, återigen till Tyskland. 1871 förordnades han till ledamot af komitén för Sveriges deltagande i Nordiska 
page_number=201, index= - Åkerlera ... 
industriutställningen i Köpenhamn 1872, hvarefter han likaledes var ledamot af de svenska komitéerna för verldsutställningarna i Wien 1873, Filadelfia 1876 och Paris 1878. Vid alla dessa expositioner kallades han tillika till juryman för de metallurgiska afdelningarna och gjorde efter dessa uppdrags fullgörande omfattande resor till Österrikes, Nord-Amerikas och Frankrikes förnämsta jernverk, hvarjämte han äfven under andra år företagit resor till framstående utländska jernverk. — Å:s sträfvan såsom lärare gick framförallt ut på hyttkonstens höjande från konst till vetenskap, hvarför han ock planlade samt ledde en mängd undersökningar, till hvilkas utförande medel beredvilligt lemnades af Jernkontoret, och hvilkas resultat dels i hans eget, dels i hans medarbetares namn blefvo meddelade i en mängd uppsatser uti »Jernkontorets annaler». Flertalet af hans afhandlingar öfversattes på engelska, tyska, franska och äfven ryska språken, och det erkännande hans metallurgiska arbeten rönte, i synnerhet i England och Förenta staterna, framgår bäst deraf att han 1875 kallades till hedersledamot af »The iron and steel institute of Great Britain» och ledamot af Vetenskapsakademien, 1876 till hedersledamot af »The american institute of mining engineers», flere andra amerikanska, dels allmänt vetenskapliga, dels uteslutande metallurgiska akademier och sällskap att förtiga, 1878 till ledamot af Landtbruksakademien och 1892 till medlem af Videnskabsselskabet i Kristiania. 1885 mottog han af Iron and steel institute dess Bessemer guldmedalj, och 1893 utsågs han af Upsala universitets filos. fakultet till hedersdoktor. — Å:s verksamhet som lärare och redaktör af »Jernkontorets annaler» afslöts med 1891, då han vid årets slut utnämndes till generaldirektör och chef för det ny ombildade Kommerskollegium. 1892 fick han uppdrag att vara ordförande i den då tillsatta komitén för Sveriges deltagande i verldsutställningen i Chicago. Samma år valdes han till ledamot för Värmlands län af riksdagens Första kammare. 
3. <b>Åkerman,</b> Fredrik, ämbetsman, syssling till Å. 1:s fader, född d. 16 Dec. 1800 i Göteborg, der fadern var landskamrer, ingick 1818, efter aflagda universitetsexamina i Upsala, såsom e. o. kanslist i K. M:ts kansli och 1819 som auskultant i Svea hofrätt, hvarest han 1832 blef assessor och 1840 hofrättsråd. Å. utnämndes 1842 till landshöfding i Vesternorrlands län och adlades 1843. Han kallades till president i Bergskollegium 1851 och i Kommerskollegium 1856. Han var 1834–41 vald fullmäktig i Jernkontoret och 1856–57 direktör för Landtbruksakademien. 1853 blef han genom köp egare till godset Mälsåker. 1866 nedlade Å. sina befattningar i statens tjenst. Död i Stockholm d. 2 Maj 1877. Såsom medlem af ridderskapet och adeln offentliggjorde Å. 1844 ett <i>Förslag till svenska representationssättets ombildning</i>. 
4. <b>Åkerman,</b> Henrik, diplomat, den föregåendes brorson, född 1840, började sin diplomatiska bana såsom attaché i Bruxelles 1860, samt utnämndes 1865 till legationssekreterare och 1866 till Förste sekreterare i utrikesdepartementet. 1869 afgick han såsom legationssekreterare till London, men öfverflyttade redan s. å. i denna egenskap till Paris, hvarest han, flere gånger chargé d'affaires, stannade till 1877, då han utnämndes till ministerresident i Madrid. 1882 erhöll han rang af ministre plénipotentiaire, utnämndes 1884 till envoyé i Wien och bekläder sedan 1890 samma post i London. 1886 var Å. ledamot af differentialtullkomitén. 
5. <b>Åkerman,</b> Bror Morgan Verner, bildhuggare, den föregåendes syssling, född d. 1 Januari 1854 i Göteborg, blef, efter att hafva åtnjutit förberedande undervisning i Göteborg af Billqvist och i Stockholm af Söderman, år 1883 elev vid konstakademien. Under studietiden gjorde han sig bemärkt för en del humoristiskt hållna genrebyster samt statyerna <i>Sömngångerskan</i> och <i>Längtan</i> (belönad med k. medalj 1887). Efter erhållet resestipendium (1888), hvilket Å. fick behålla i 5 år, styrde han kosan till Paris. Der utfördes statyn <i>Vårfrost</i>, som å verldsutställningen 1889 belönades med 3:dje medalj. På salongen framträdde han 1890 med statyetten <i>Öfvergifven</i>, hvilken i brons inköptes för Nationalmuseum 1891. I Okt. 1890 begaf Å. sig till Italien samt besökte Florens, Rom (der han längst uppehöll sig) och Neapel. I Rom kopierade han en relief af Michelangelo (stipendiatarbete) och utförde reliefbilden <i>Madonna</i>, som å verldsutställningen i Chicago 1893 erhöll medalj. Efter 9 månader var Å. tillbaka i Paris. På 1893 års salong exponerade han statyen <i>Strandfynd</i>, som rönte lifligt erkännande. Han har vidare utfört ett stort antal smärre arbeten: statyetter, byster, medaljonger samt vaser i marmor och brons. K. W–n. 
<b>Åkerman,</b> Per Larsson, orgelbyggare, född d. 28 Maj 1826 i Vestra Vingåker, död d. 2 Juli 1876 i Stockholm, aflade 1852 orgelbyggareexamen och erhöll 1854 statsanslag för en studieresa till de förnämsta orgelbyggare i Tyskland och Frankrike, hvarunder han fick det hedrande uppdraget att verkställa stämning och intonation å flere berömda orglar, såsom den för kyrkan S:t Eugène i Paris bestämda, hvilken exponerades 1855, samt den i Bruxelles för katedralen i Murcia byggda jätteorgeln. Hemkommen, egnade han sig med ifver och framgång åt yrket och byggde i allt 1852–76 ej mindre än 90 orglar, alla utmärkta af en förträfflig intonation, många äfven genom att å dem anbragts utlandets nyare uppfinningar, såsom regulatorer för vädrets jämnhet, stämslitser för stämmandet, pnevmatiska maskiner för anslagets lätthet o. s. v. För Stockholm byggde Å. bl. a. orglarna i Katarina och Hedvig Eleonora, för Finland orglar i Helsingfors, Vasa m. fl. städer. Bland de många han utförde för svenska landsorten förklarades den i Strengnäs domkyrka på sin tid af Matthison-Hansen vara den yppersta i Norden, och detsamma yttrades senare (1871) af Gustaf Mankell om den nya orgeln i Upsala domkyrka, tillika den största i Sverige (jämte Storkyrkans i Stockholm). Efter Å:s död fortsattes fabriken af C. J. Lund under firma »P. L. Åkerman & Lund», som fullföljt dess 
page_number=202, index= - Åkerlera ... 
goda traditioner och bl. a. i Stockholm byggt nya orglar i Maria, Storkyrkan, Klara, Tyska kyrkan m. fl. A. L. 
<b>Åkerréhn,</b> Olof, mekaniker, född 1754 i Vestra Vingåkers socken, Södermanland, studerade vid Åbo och Upsala universitet och förvärfvade filos. magistergraden 1782, egnade sig från 1784 åt en ifrig och framgångsrik verksamhet såsom byggnadsingeniör och innehade i flere år (till 1795) ett stipendium af Brukssocieteten. Han invaldes 1799 i Vet. akad. och fick 1811 mottaga Jernkontorets stora medalj i guld. Död i Stockholm d. 9 Maj 1812. — Under Å:s tillsyn uppfördes bl. a. 49 stångjernshammare, 51 knipp- och spikhammarverk, 7 plåthamrar, åtskilliga valsverk, blästerverk, grufkonster och tröskverk, 17 sågverk (delvis af alldeles ny inrättning) och 89 qvarnar. Han anlade dessutom Vedevågs jernmanufakturverk (för svartsmiden) i Vestmanland (hvilket han i flere år styrde med energi), Nyköpings mässingsbruk, några fabriker, byggnaderna vid Kinda kanal- och slussverk m. m. Vittnesbörd om Å:s begåfning och insigter på det mekaniska området lemnas äfven af hans utgifna skrifter, bland hvilka må nämnas <i>Utkast till en praktisk afhandling om vattenverk</i> (1788), <i>Svenska blåsverkens historia</i> (1805) och <i>Begrepp om lerhusbyggnad</i> (1811). Utgifningen af Å:s största arbete, <i>Samlingar i konstbyggnadsvetenskapen</i>, afbröts genom hans död. 
<b>Åkersenap.</b> Se Senap. Fröna af detta besvärliga åker-ogräs hafva en obehaglig smak och kunna derför ej nyttjas som matkrydda. 
<b>Åkers härad,</b> i Södermanlands län, ingår i Lifgedingets domsaga ocho Gripsholms fögderi samt omfattar socknarna Åker, Länna, Vansö, Härad, Fogdö, Helgarö, Strengnäs landsförsamling. Areal 45,645 har. 7,992 innev. (1892). 
<b>Åkers kanal,</b> i Öster-Åkers socken, Stockholms län, förmedlar medelst Åkersån förbindelsen mellan Garnsviken ocb Tunaviken af Trälhafvet. Farleden, som upptogs 1825 för en kostnad af 94,090 kr. (statsanslag), har en längd af 1 ny-mil, hvaraf den bearbetade sträckan är 3,682 km. Djupet under lägsta vattenytan är 1,78 m., bottenbredden 8,91 m. En sluss finnes, som är 21,38 m. lång, 7,42 in. bred och 1,93 m. djup. Kanalen trafikerades 1891 af 641 ångfartyg om 21,700 t. och 118 segelfartyg om 1,952 t., för hvilka i kanalafgifter erlades 3,378,68 kr. 
<b>Åkerskatt.</b> Se Jordskyld och Stadsjord. 
<b>Åkers krutbruk,</b> i närheten af Mariefred, i Åkers socken, anlades under Gustaf I:s regeringstid vid Forssa, 1 km. s. om dess nuvarande plats, och flyttades i slutet af 1700-talet. Till en början sköttes bruket för K. M:ts och kronans räkning af en föreståndare, som kallades fältkamrer, men öfverlemnades sedan till enskild person. 1828 öfvertogs bruket af lagman Rönqvist, i hvars slägt det förblef till d. 2 Jan. 1889, då kronan åter öfvertog det. Förvaltningen utöfvas för närvarande af en styresman, en förvaltare, en artillerikonstapel (som biträde åt styresmannen) samt en arbetsförman och 18 arbetare. Vid krutbruket tillverkas styckekrut, bergskrut, handgevärskrut och jagtkrut af flere olika sorter äfvensom 5 mm., 6–10 mm., 15 och 23 mm. krigskrut. 1893 anslog riksdagen 219,500 kr. för inrättande af en fabrik för röksvagt krut vid Å. H. W. W. 
<b>Åkerskäran,</b> detsamma som gräs-skäran (se d. o.). 
<b>Åkersork.</b> Se Sorkslägtet. 
<b>Åkerspergel.</b> Se Spergula. 
<b>Åkers skeppslag,</b> i Stockholms län, ingår i Södra Roslags domsaga och Vaxholms fögderi samt omfattar socknarna Österåker, Riala, Koslags-Kulla, Ljusterö. Areal 36,825 har. 5,794 innev. (1892). 
<b>Åkers styckebruk,</b> 10 km. från Mariefred och 15 km. från Strengnäs, inom Åkers socken, af Södermanlands län. Med underlydande i Åkers, Länna, Härads, Gåsinge, Kärrbo, Taxinge, Öfver-Enhörna, Barfva, Kjula, Stenqvista och Ärila socknar består det af 34 3/8 mtl, med verk och inrättningar taxerade till 1,306,400 kr. (1890). Hela egovidden utgör omkr. 8,560 har, deraf omkr. 2,410 har utgöra inegor. Till godset höra. bl. a. lastplats vid Mälaren, Skottvångs och Bredsjönäs grufvor samt andelar i Förola grufva. Hufvudbyggnaden är omgifven af en särdeles vacker och vidsträckt park med konstgjorda kanaler. Drifkraften till bruket erhålles från 7 större och mindre sjöar. Vid bruket ligger Åkers station å Norra Södermanlands jernväg, hvarjämte från samma ställe utgår en bibana till Strengnäs för brukets lastplats. Bruket anlades troligen i början af 1600-talet af bröderna W. och G. de Besche på det lilla kronotorpet Sågantorp, som kronobruk, men utarrenderades först 1638 och såldes 1640 af enkedrottning Maria Eleonora, till hvars lifgeding det hörde, till Hans von Föhrden och Heinrich Lohe, båda borgare i Södertelge. År 1654 d. 14 Jan. erhöll bruket privilegier på att göra kanoner af hvad storlek som hälst och att försälja desamma, hvar som hälst. Kanoner och projektiler utgjorde sedermera brukets hufvudsakliga tillverkning, och i synnerhet efter Karl XII:s krig blomstrade det upp, då de under kriget förbrukade kanonerna skulle ersättas. Men äfven på senare tider har en mängd beställningar ingått från såväl europeiska som utom-europeiska land. Utom kanoner hafva sedan äldre tider tillverkats gjutgodsartiklar af olika slag (bl. a. Riddarholmskyrkans torn). Kanontillverkningen upphörde år 1866, samtidigt med att tackjernskanoner kommo ur bruk. — Bruket består af masugn med två pipor (af hvilka dock endast den ena begagnas), rostugn, gjuteri (beläget invid masugnen och försedt med 1 reverber- och 3 kupolugnar), mekanisk verkstad, ångsåg, qvarn m. m., hvarjämte de gamla kanonverkstäderna apterats för tillverkning af kokillhärdade valsar. Brukets tillverkning utgöres numera af projektiler samt gjutgodsartiklar. En specialitet för detsamma är tillverkningen af kokillgjutgods af alla slag, hufvudsakligast valsar af olika storlekar (ända till 7,000 kg.), och bruket är i detta fall det första och mest betydande inom Sverige. Dessutom tillverkas äfven landtbruksredskap och arbetsmaskiner samt kanontackjern för export. Efter v. Föhrden och Lohe egdes bruket 
page_number=203, index= - Åkerlera ... 
af den senares måg Jakob Wattrang samt dennes slägt till 1752, då det såldes till den bekante politikern och finansmannen Gustaf Kierman, hvilkens måg Joh. Diedr. Duvall 1772 sålde detsamma till grosshandlaren Joachim Daniel Wahrendorff, i hvars slägt det förblef till frih. Martin v. Wahrendorffs död, 1861 (se Kanon, sp. 170, 174, och Wahrendorff). Det ofvergick derefter till bruksegaren Axel von Stockenström och öfverintendenten M. L. Berg å Näsby samt efter den senares död till nämnde von Stockenström och f. d. statsministern grefve Arvid Posse (genom dennes giftermål med Bergs enka). A. von Stockenströms andel ärfdes 1894 af hans broder öfverkammarherren, öfversten och chefen för Svea artilleriregemente H. v. Stockenström. H. W. W. 
<b>Åkerström,</b> Jonas, historiemålare, född 1759 i Helsingland af allmogeföräldrar, kom vid 18 års ålder i målarelära i Hudiksvall och derifrån 1782 till Stockholm, der han arbetade hos ämbetsmålaren Holm. Han biträdde denne vid förekommande dekorationsarbeten i enskilda hem och skall särskildt hafva visat skicklighet i blomstermålning. Samtidigt begagnade han undervisningen vid konstakademiens läroverk, der han uppmärksammades af dåv. direktören, C. G. Pilo, samt af lärarna Masreliez och Sergel. Redan 1783 erhöll han der en mindre medalj för antikritning. Senare arbetade han under Desprez vid teaterns dekorationsverkstad och hade der tillfälle att se kompositionens konst öfvas i en djerf och rik måttstock. Vid en 1787 anställd täflan öfver prisämnet »Meleager, som vägrar att hjelpa sina landsmän i striden» erhöll Å. akademiens stora pris, och följande år kunde han med ett genom subskription af enskilda åstadkommet stipendium anträda färden till Rom, der han sedan med årligt understöd ur konungens handkassa vistades till sin död, 1795. Året förut hade han blifvit kallad till ledamot af konstakademien. — Samtiden väntade sig mycket af Å. och skänkte hans verksamhet det lifligaste erkännande: den visade ett vaket öga för hans förtjenster och blundade för eller märkte ej ens hans fel. Man lefde i den nyklassiska smakriktningens tid; man ville i Å:s mytologiska och allegoriska kompositioner se fullödiga uttryck af tidens ideal, och man såg dem. Efterverlden dömer, liksom i fråga om Å:s andlige arftagare Westin, annorlunda. Han saknar ej en viss kompositionstalang, ehuru af föga individuel halt, i mycket påminnande om Desprez och Masreliez, t. o. m. om Ehrensvärd och Sergel i dennes teckningar. Äfven hos Å. visar sig denna egenskap, företrädesvis i teckningar och laveringar (<i>Meleager,</i> i akademiens ego; många andra arbeten i Nationalmuseums samlingar), mera sällan i målning (<i>Kleobis och Biton,</i> Säfstaholmssamlingen). Hans oljemålningar skildra eljest vanligen antika kärleksscener, med nakna figurer, inspirerade, som det vill synas, af antika kaméer och gemmer: <i>Venus, Anchises och Amor,</i> i Nationalmuseum, <i>Amor och Psyche, Amor och Venus, Hebe och Gany-medes,Endymion och Diana, Bacchus och Ariadne, Cephalus och Procris,</i> i enskilda samlingar. Färgen är porslinsartad, teckningen långt ifrån korrekt. Modelleringen saknar energi; uttrycket är sökt och enformigt. Å:s konstnärsbana blef visserligen tidigt afbruten, men man kan dock betvifla, att han egt synnerligen stor utvecklingsmöjlighet. Hans bildningsbehof var tydligen ringa, liksom hans energi och sjelfkritik. Upk. 
<b>Åkertionde.</b> Se Tionde. 
<b>Åkervindan.</b> Se Convolvulus. 
<b>Åkervädd.</b> Se Trichera och Vädd. 
<b>Åkerö,</b> gods i Bettna, Halla och Björkviks socknar, Oppunda och Jönåkers härad, Södermanlands län, ligger naturskönt å den af Yngarn kringflutna Åkeröns östra ände och omfattar 17 1/9 mtl, som 1890 voro taxerade till 417,000 kr. Å. är ett urgammalt herresäte; af dess egare skola 19 hafva tillhört Svea rikes råd. Riksdrotseten Ulf Karlsson (en tillbakaseende ulf), som dog 1285, är den äldste kände egaren. Å. kom sedan till Vinstorpa-slägten, slägterna Natt och Dag, Svarte Skåning, Lilje, Tott samt, genom Anna Klementsdotter Hogenskilds giftermål 1537 med riksrådet Nils Pedersson (Bielke), till Bielke-slägten, i hvilkens ego gården stannade i 150 års tid. Derefter kom godset 1745 till slägten Sparre och löstes 1748 af Åkerös namnkunnigaste egare, kanslipresidenten grefve K. G. Tessin, gift med grefvinnan Ulrika Lovisa Sparre. Han nedsprängde 1750 i sjön den förra manbyggnaden, som uppförts på 1520-talet och är afbildad i Dahlbergs »Suecia», för att bilda grund till en parterr framför nuvarande boningshuset, ett tvåvånings stenhus med två tvåvånings flyglar af trä. Tessin lät uppföra det efter ritning af Hårleman och praktfullt inreda det samt förvarade der större delen af sina dyrbara samlingar, som nu äro nästan alldeles förskingrade. Äfven jordbruket satte han i stånd. Han måste 1769 sälja Å. till sin svåger öfverståthållaren grefve A. Wrede-Sparre, som ärfdes af sin måg, Tessins systerson, Sveriges siste rikskansler, grefve Fr. Sparre. Tessin arrenderade sedermera på lifstid Å., dog der 1770 och ligger begrafven i Bettna kyrka. Nuvarande egare är f. d. öfverstelöjtnanten frih. S. Leijonhufvud. B. S. 
<b>Åkeshof,</b> gods i Bromma socken, Sollentuna härad, Stockholms län, 10 km. från Stockholm, hette ursprungligen Norksby, men fick sitt nuv. namn efter riksmarskalken frih. Åke Axelsson (Natt och Dag, d. 1655), som bebyggde gården med ett stort stenhus, troligen detsamma, som ännu qvarstår, och gaf den namn efter sig. Å., som omfattar 5 5/8 mtl, tax. till 200,000 kr., eges nu af E. W. Burmester. B. S. 
<b>Åke Svensson,</b> sektstiftare. Se Akianer. 
<b>Akianer</b> (åkeaner), en separatistisk sekt inom Elmeboda församling i Småland, som uppkom 1784 under ledning af bonden Åke Svensson i Östergöl, efter hvilken sekten fick sitt namn. Denna rörelse stod troligen i något, om också ej omedelbart och direkt, sammanhang med den religiösa väckelse, som i dessa trakter uppstått genom Peter Murbeck i Fridlefstad och Anders Elfving i Vissefjerda. Rörelsen började så, att den ofvannämnde Åke Svensson, sedan han sjelf erfarit en kraftig väckelse, kände ett behof 
page_number=204, index= - Åkerlera ... 
att hålla uppbyggelsesammankomster med sina närmaste, hvilka sammankomster snart besöktes äfven af främmande åhörare. Anledningen till separationen från statskyrkan var, att församlingens presterskap nekade Åke och hans vänner att hvarje vecka, såsom de begärde, få gå till nattvarden. Åke tog då sjelf hand om sakramentets förvaltning bland sina anhängare och utträdde jämte dem ur kyrkan, som derefter blef föremål för deras bittra hat. Egendomsgemenskap infördes efter föredömet af den äldsta församlingen i Jerusalem; äktenskapets band lossades i så måtto, att ett äktenskap ingånget i det oomvända tillståndet ej ansågs bindande för kontrahenterna, sedan de blifvit omvända; de jordiska kallelsepligterna åsidosattes o. s. v. Akianerna trodde på möjligheten att förverkliga en fullkomlig tingens ordning redan här i tiden, hvilken tro sammanföll med kiliastiska förväntningar. Rörelsen hade föga utbredning och räknade endast få anhängare, af hvilka de fleste tillhörde Åkes slägt. Emellertid grep domkapitlet in, anställde förhör med partiets medlemmar och öfverlemnade derpå saken åt Göta hofrätt, som d. 12 Dec. 1785 förklarade 8 af de anklagade vara »alldeles fallna i galenskap och från deras förnufts rätta bruk», hvarför de dömdes att i Danviks dårhus »tills vidare undergå den skötsel och vård, som deras tillstånd fordrade». På grund af denna dom affördes de till Danviken, der Åke sjelf jämte två andra ej långt derefter afledo. De öfrige utskrefvos efter några år såsom friska och återvände hem, utom två qvinnor, som frivilligt kvarstannade såsom sköterskor och på sin ålderdom fingo pension af anstalten. Den åkianska rörelsen upphörde småningom, sedan ledarna afförts till dårhuset. J. P. 
<b>Åkirkeby.</b> Se Aakirkeby. 
<b>Åklagare,</b> <i>jur.,</i> den, som vid domstol åtalar ett brott. Vanligen begagnas ordet i den inskränktare betydelsen af den, som <i>å tjenstens vägnar</i> utför dylikt åtal (offentlig åklagare). För vissa slag af förbrytelser finnas förordnade särskilda åklagare, hvilkas åtalsrätt är inskränkt till dessa särskildt angifna fall; men i fråga om alla öfriga brottmål, der icke åtalsrätt är förbehållen målseganden ensam, tillhör det allmänne åklagaren att föra talan. Särskilda åklagare äro justitiekanslern och justitieombudsmannen, advokatfiskalerna vid Hofrätterna och Kammarrätten, tullfiskalerna, landtmäterifiskalen. Allmänna åklagare äro, hvar inom sitt tjenstgöringsområde, K. M:ts befallningshafvande, kronofogde, länsman och stadsfiskaler. Äfven landsfiskaler (se d. o.) ega efter förordnande utföra åtal såsom allmänna åklagare. I. Afz. 
<b>Åk-Tor.</b> Se Tor. 
<b>Ål,</b> socken i Kopparbergs län, Leksands tingslag. Areal 14,661 har. 2,148 innev. (1892). Ål utgör ett konsistorielt pastorat, Vesterås stift, Leksands kontrakt. 
<b>Ål,</b> <i>Anguilla anguilla, A. vulgaris, zool.,</i> den enda europeiska arten af sitt slägte (alslägtet, <i>Anguilla</i>), tillhör ålfiskarnas (se d. o.) familj af de mjukfeniga fiskarnas ordning. Från andra ålfiskar, såsom hafsålen (se d. o.), skiljer sig vanliga ålen derigenom att huden har fjäll, ehuru tunna och intryckta i huden, att öfverkäken icke skjuter fram om den nedre, att ryggfenan börjar långt bakom de tillbakalagda bröstfenorna o. s. v. Ålen varierar för öfrigt särskildt i fråga om nosens form rätt betydligt, hvilka variationer af flere förf. uppfattats såsom särskilda arter. Vanligast är den spetsnosiga formen, men sedan finnas öfvergångar mellan denna och en brednosig form, som i vissa trakter kallas »grymål» eller »slukål». Äfven färgen är vexlande, ofvan mörk, svartgrå eller svartgrön, på buksidan hvit eller gulaktig. Enligt senaste undersökningar anses öfvergången från gul till hvit eller hvitgrå färg på buksidan (»blankål») stå i samband med fortplantningsorganens utveckling och blankålen (»vandringsålen») stå på öfvergången att blifva könsmogen. Honan blir betydligt större än hannen och når stundom en längd af 1,5 m. och en vigt af omkr. 5 kg. Dylika stora ålar äro dock ganska sällsynta, och redan ålar af 2–3 kg. vigt räknas som stora. Vanliga ålen har vidsträckt utbredning och förekommer i Sverige inom hela landet med undantag af fjälltrakterna. I Norge går han norrut ända till Tanafjorden. Söderut förekommer ålen till Medelhafslanden, hvaremot den saknas i Svarta hafvet, Kaspiska hafvet och i Donauområdet, dit han dock i senare tider blifvit inplanterad. Han förekommer för öfrigt i östra Asien, Kina och Indien samt i Nord-Ainerika. I fråga om lefnadssätt och fortplantning företer ålen flere egendomliga förhållanden, som delvis ännu ej äro fullt utredda. Så företager ålen vandringar, i det han för fortplantningens skull vandrar utför elfvarna till hafvet, hvarifrån han aldrig återvänder, meu väl ynglet, stundom samladt i oerhörd mängd, vandrar upp i elfvarna och till söt vattnen, hvarvid detsamma har en undransvärd förmåga att taga sig fram äfven på fuktig mossa och dylikt. Deraf förklaras, att man finner ål äfven i små sötvatten, hvilka så godt som sakna aflopp. Det vandrande ynglet är till följd af sin genomskinlighet, hvarigenom det får samma färg som bottnen eller marken, mycket svårt att upptäcka, och detta förklarar, att dess vandring ofta undgår uppmärksamheten, då det ej uppträder i stor mängd. I Frankrike kallas de vandrande yngelstimmen »montée». Ålens fortplantning har alltsedan den gråa forntiden varit föremål för såväl de lärdes som allmänhetens uppmärksamhet och är så till vida ännu outredd, som man ännu ej med någon säkerhet vet när och huru leken tillgår. Blott så mycket kan anses i detta fall utredt, att leken försiggår i hafvet, i salt vatten. Aristoteles, som hos ålen ej kunde finna vare sig rom eller mjölke, antog, att han alstrades af gyttjan, och denna åsigt bibehöll sig på grund af denne lärdes stora auktoritet under hela medeltiden. Fiskare i många trakter antaga andra fiskarter, bl. a. »ålkussan» (se d. o.), såsom ålens föräldrar. En allmän åsigt har äfven varit, att ålen skulle föda lefvande ungar, detta på grund af förvexling af ålungar med en hos ålen ofta förekommande spolmask (<i>Ascaris labiata</i>). Att ålar höstetiden hafva rödaktiga 
page_number=205, index= - Åland ... 
romsäckar, med »fin, grann rom», var bland praktiska ålfiskare kändt i Sverige redan i början af 1700-talet (se Tiselius: »Beskr. öfver Wättern», 1723), men blef först i slutet af samma årh. föremål för naturforskarnas undersökning ungefär samtidigt af italienaren Mondini och dansken O. F. Müller. Att de så länge undgått uppmärksamheten beror på att man hittills endast en gång träffat mogen eller nära mogen rom af ål, hvarför de ännu icke uppsvällda, smala romsäckarna med mycket små, men ytterst talrika romkorn lätt förbises och förvexlas med de fettsamlingar, som ofta förekomma hos ålen liksom hos andra fiskar. Det dröjde omkr. hundra år efter Mondinis upptäckt af ålens rom, innan man fann någon ål med mjölke, hvilken upptäckt gjordes 1874 af österrikaren prof. Syrski. Förut hade man sökt hannarna bland de större ålarna, men Syrski fann, att ålhannarna äro betydligt mindre än honorna, ej öfver 45–80 cm. långa, samt att mjölkesäckarna hafva en annan, från romsäckarna olika byggnad, som ej med dem kan förvexlas. Romsäckarna hafva kråslikt veckade lober; mjölkesäckarna åter sakna denna veckning, och loberna hafva olika form. Före denna Syrskis upptäckt hade flere forskare antagit, att ålen vore hermafrodit, eller samkönad, och ett par forskare, Ercolani och Maggi, trodde sig 1871 hafva upptäckt både hanliga och honliga organ hos ålen, hvilken upptäckt dock berodde på förvexling af mjölkesäckar med de ofvannämnda fettsamlingarna. Någon ål med mogen mjölke har man ännu icke funnit, men riktigheten af Syrskis upptäckt har på flere sätt bekräftats, bl. a. derigenom att man hos hafsålen (<i>Conger</i>), hvars fortplantningsorgan äro i allt väsentligt lika med vanliga ålens, funnit mogen mjölke. Först 1893 lärde man genom Feddersens upptäckt af ålhannar i sötvatten i Danmark känna, att hannarna förekomma icke endast i salt eller bräckt vatten, såsom dittills antagits. På grund deraf att man aldrig finner äldre ål vandra tillbaka upp i sötvattnen, har man antagit, att ålen, såsom förhållandet befunnits vara med nejonögat, fortplantar sig endast en gång och derefter dör. Detta antagande har fått en viss bekräftelse genom Cunninghams nyligen (1892) gjorda iakttagelser öfver hafsålens fortplantning i aqvariet i Plymouth. I fall så förhåller sig, och då de mogna ålarna antagligen söka sig gömställen på bottnen, låter det lättare förklara sig, att man icke påträffar ålen under sjelfva fortplantningen, som antagligen sker på sådana platser, der han icke är åtkomlig med de brukliga fiskeredskapen. I ekonomiskt hänseende är ålen af betydande vigt och högt värderad såsom födoämne (se Ålfiske). — Om den s. k. elektriska ålen l. darr-ålen (<i>Gymnotus</i>) se Darrålen. R. L. 
<b>Åland</b> (F. <i>Ahvenanmaa,</i> se d. o.), »vattenland», är den sammanfattande benämningen på det finska landskap, hvilket består af en mängd större och mindre öar och holmar på gränsen mellan Östersjön och Bottniska viken, på omkr. 60° 15' n. br., samt skiljes från den svenska kusten genom Ålands haf och från den finska genom Skiftet (fjärdarna emellan den åländska och den finska skärgården). Hufvudön och medelpunkten i denna skärgård, hvilken bildar liksom en brygga mellan den skandinaviska och den finska halfön, bär namnet Fasta Åland, till skillnad från de kringliggande mindre öarna. Ögruppens utsträckning från Signildsskär i v. till Brandö-Jurmo holme i ö. är omkr. 110 km. och från Saggö i n. till Lågskär i s. omkr. 65 km. Ytinnehållet anses vara omkr. 1,350 qvkm. Folkmängden uppgick 1890 till 21,500 pers. »Fasta Å.», som har en utsträckning i n. och s. af 50 km. och i ö. och v. af 40 km., är på alla håll sönderskuret af vikar och sund. Från s. ö. intränger den sent tillfrysande hafsviken Lumparen, som till följd deraf att mynningen stänges af öar mera liknar en stor insjö än en hafsvik. På sydvestra kusten bildar Ålands haf Torpby-viken och den såsom god hamnplats kända Sviby-viken. Å sin sida bildar Lumparen många vikar, bland hvilka må nämnas i n. den smala Kastelholmsviken, som tränger förbi Kastelholms slotts ruiner, och Karnäsfjärden, som genom Färjesundet grenar sig långt in i landet med Ödkarby-vik och Saltviksfjärden. Genom Lemströms kanal, som öppnades för trafiken 1882 och afskär (vid Önningeby) näset vid Lemström, står Lumparen äfven åt s. v. i förbindelse med Östersjön. Från n. v. intränga Finnbo- och Pantsarnäsfjärdarna, hvilken senare fortsättes djupt in i Hammarlands socken af Postadfjärden. Vestra kusten är vida mindre sönderskuren än den norra och den östra. På träsk och små insjöar är rikedomen stor. Talrikast förekomma dylika i norra delen (Geta och Saltviks socknar). Till omfånget äro de dock obetydliga. Ögruppen, hvilken i det närmaste omsluter hela Fasta Å., breder ut sig företrädesvis mot finska sidan, der den på andra sidan om Skiftet mötes af Egentliga Finlands skärgård. — De förnämsta holmarna äro: i v. Eckerö, som är skild från Fasta Å. genom det långsmala Marsundet; i ö. Vårdö Kyrkland, som jämte sin skärgård afskiljes från Fasta Å. genom Vargata 8 km. breda fjärd; i s. ö. Lumparland, en genom Lumparen från Fasta Å. afskild stor holme, samt Föglö skärgård och Kökarskären, den förra skild från Lumparland och Fasta A. genom Föglöfjärden, de senare belägna tämligen långt ut i Östersjön. I ö. bildas öfvergången till Egentliga Finlands skärgård af Kumlingeskären, genom Delet skilda från Vårdö skärgård, och Brändöskären, som genom Lappvesi fjärd skiljas från Kumlingeskären. — Fasta Å. liksom hela Åländska skärgården hvilar på berggrund, som öfverallt stiger i dagen, men icke når synnerlig höjd. Hvad som främst tilldrager sig iakttagarens uppmärksamhet är den rödbruna färgen hos klipporna, hvilka bilda såväl den yttre skärgårdens nakna, mjukt afrundade berg och skär som de vackra, skogbeväxta, ofta tvärbranta höjderna i det inre af landet. Norra delen af Fasta Å. (Geta socken) utmärkes särskildt af väldiga, ödsliga, af gles skog betäckta bergpartier. Äfven i mellersta delen (Saltviks socken) förekomma höga, branta berg, men endast i nordliga 
page_number=206, index= - Åland ... 
delen af detta område bilda de större, sammanhängande komplexer; i den sydligare delen är landet redan mindre kuperadt, och i Jomala socken, på södra kusten, förekomina jämförelsevis stora slättmarker. Starkt kuperade äro dock områdena i Sunds och Finnströms socknar. Eckerö bildar hufvudsakligen en enda låg och flack bergplatå, här och der skyld af ett tunnt grus- eller lertäcke. Den allmännast förekommande bergarten är »rapakivi» (se d. o.). Det högsta berget är Orrdalsklint, i Saltviks socken (132 m. öfver hafvet). Berggrundens höjdmaximum befinner sig i n. och n. ö.; ju längre man kommer mot s. v., dess lägre blifva trakterna. Stränderna, särskildt på norra och mellersta delen af Fasta Å., utgöras ofta af brant stupande bergväggar, hvilkas höjd går upp ända till 30 m. — Ytterst klippiga äro äfven skären, särskildt i hafsbandet och mot finska sidan. De hafva der ett kalt och ödsligt utseende, beklädda endast med låga buskar och gräsväxter. Längre in i skärgården och på de större landen blir växtligheten deremot rikligare. Icke sällan äro de större holmarna skogbeväxta ända till stränderna. Först vid de inre vikarna finner man emellertid den leende skärgårdsnatur, för hvilken med rätta Å. blifvit så bekant. De allmännaste trädslagen på de längst ut i hafvet belägna skären äro en och al samt dernäst nödvuxen och knotig tall. På de större öarna blir tallen vanligare samt förekommer stundom i rätt vackra exemplar i dalsänkorna, der äfven kraftiga granar anträffas. På högt belägna ställen, utsatta för väder och vind, antager granen ofta en egendomlig form, i det den breder ut sig till låga buskar, hvilkas vidt kring marken krypande grenar äro mycket tätt bevuxna med barr. Näst efter tallen är ung björkskog tämligen allmän, och derefter torde hasseln följa. Sällsyntare äro hägg, rönn och ask. Eken synes åtminstone på Fasta Å. fordom förekommit rikligare. Klimatet är mildt och fuktigt, till följd af hafvets närhet, hvarför floran är mycket rik. Detta är särskildt fallet med örtväxterna, men äfven ovanligare större trädslag, såsom äppelträdet, getapel, berberis, brakved och hagtorn växa vilda. Sägnen förtäljer, att Å. i forna tider varit beklädt med väldig skog, som varit tillhåll för elgar och andra, äfven i det inre Finland sällsynta djurslag. Numera äro skogarna i hög grad uthuggna, så att gröfre virke knappt någonstädes står att få. Och elgen, som fordom flere gånger derstädes jagats af Sveriges konungar och hof, har sedan slutet af 1700-talet varit utrotad; den siste säges hafva blifvit dödad år 1778. De största skogsmarkerna finnas i de östra delarna, i södra Hammarland, i sydvestra Jomala, i Sund och i sydvestra delen af Eckerö. Till följd deraf att den nakna berggrunden intager så stor del af landet är den odlingsbara jordens areal icke stor. Deremot är den mycket bördig samt tämligen tagen i anspråk af odlingen. Den utgöres på de flesta ställen af kalkhaltig, hvarfvig lera eller mergeljord eller ock af kalkhaltigt kross-stensgrus. Minst fruktbar är jorden i Lemland, der mergeln är sällsyntare och leran mångenstädes betäckes af djupare sandlager. I skärgården och i nordöstra delen af Fasta Å. är den odlade jorden af ytterst ringa omfattning. Ehuru äfven hvarje möjligt tillfälle att uppodla marken användes, är åkerjorden der för inskränkt för att fylla befolkningens näringsbehof. I dessa trakter utgöra derför fiske samt jagt på själ och sjöfågel äfvensom skepps- och fraktfart hufvudnäringarna. Särskildt den sistnämnda näringen är på Å. öfver hufvud taget synnerligen allmän. Skeppsandelar egas af nästan hvarje bonde eller torpare. De längre från kusten belägna trakterna äro naturligtvis mera hänvisade till jordbruket, som står högst i södra Saltvik, i Finnström, äfvensom i Sund och Jomala. Äfven boskapsskötseln är i de inre delarna af Fasta Å. icke obetydlig. Å. är jämförelsevis tätt bebygdt. Sällan färdas man några kilometer utan att träffa på bebodda ställen. Glesast befolkade äro sydöstra Jomala, södra Hammarland och Eckerö; tätast åter trakten kring Jomala kyrka, Sund och södra Saltvik. Folkets bildningsståndpunkt är jämförelsevis hög — den har dock erhållits mest på sjöresor — och välståndet i allmänhet godt. Å., som hör till Åbo och Björneborgs län samt till Åbo ärkestift, har endast en stad, Mariehamn, vid Svibyviken. Administrativt bildar Å. Ålands härad, med 5 länsmansdistrikt under Åbo och Björneborgs län. I judicielt afseende lyder Å under Åbo hofrätt och i ecklesiastikt till Åbo ärkestift. På Å. finnas 11 socknar och 4 kapell. 
Flere omständigheter tyda på att Å. redan före den tid, då Erik den helige förde kristendomen till Finlands folk, emottagit sin skandinaviska befolkning samt varit ett kristet land. Om det förra tala bl. a. på Å:s jord, särskildt i Saltvik och Finnström, talrikt förekommande ättehögar af skandinaviskt ursprung, om det senare bl. a. förhållandet att Olof den helige under den äldre kristna tiden varit Å:s skyddshelgon (hans bild har äfven prydt och pryder Ålands lands- och häradssigill). Åländska kyrkor, som tidigast i handskrifna urkunder omnämnas, äro Saltviks (1322) och Finnströms (1318). Sannolikt äldre än något af dessa är Lemböte kapell i Lemland, hvilket — numera en ruin — haft namn efter den helige Olof, och hvilket i sin form säges mycket påminna om det forna Odenstemplet i Gamla Upsala. De förnämsta af Ålands fornminnesmärken äro för öfrigt ruinerna af Kökar kloster (se d. o.) samt Kastelholms slott (se d. o.). Under långa tider är nämnda slotts historia hela Ålands. Till senare tids krigshistoriska minnen höra Bomarsunds fästningsruiner i Sunds socken. Jämte Finland afträddes Å. med sin skärgård genom freden i Fredrikshamn d. 17 Sept. 1809 till Ryssland. Om folkresningen derstädes 1808 se Gummerus. Jfr Radloff: »Beskrifning öfver Åland» (1795), H. Hofberg: »Kurze übersicht von den alterthümern der åländischen inselgruppen» (1877), samt K. A. Bomansson: »Skildring af folkrörelsen på Åland 1808» (1852), »Finlands fornborgar. 1. Kastelholm» (1856) och »Om Ålands fornminnen» (1858). A. G. F. 
Å:s folkmål förete, såsom man af landskapets geografiska läge äfven kan förmoda, vissa 
page_number=207, index= - Åland ... 
likheter med språket i Sverige, särskildt Roslagsdialekten. Detta gäller i synnerhet Fasta Å. Sålunda iakttager man der högsvenskt långt <i>a</i> (ofta), ett tämligen spetsigt långt <i>u,</i> »labio-gutturalt» <i>sch-</i>ljud, superlativ på <i>-ist</i> (jfr Schagerström: »Vätömålet», i »Sv. landsmålen», bd II). Allmännare utbredda öfver det åländska området äro det ständigt öppna <i>ö-</i>ljudet (jfr Vätömålet) samt det postdentala <i>d</i> (i Finland så godt som öfverallt supradentalt); likaså klingar den åländska accenten i fortlöpande tal icke »finsk»; af rospiggens allmänt bekanta bruk eller missbruk af <i>h</i> kunna spår förmärkas på Å. Anmärkas bör vidare, att den i Finlands svenska folkdialekter allmänt förekommande förbindelsen kort vokal + kort konsonant i hufvudtonig stafvelse icke återfinnes på Å. I vissa fall har konsonantljudet förlängts, der riksspråket företer lång vokal, t. ex. <i>bitte</i> = bitit, <i>finnu</i> = fena (i östra skärgården och Kökar). Dock är åländskan obestridligen att räkna till de finländska dialekterna. De enskilda orden uttalas alltid, fristående, med finsk accent; bestämda vidfogade artikelns <i>-n</i> i fem. sing. och neutr. plur. har bevarats; ljudförbindelserna <i>mbl, mbr, lg, rg</i> äro i de mera fornartade dialekterna allmänna; gammalt <i>ld</i> bibehålles utan assimilation o. s. v. Sitt förråd af ord, som icke återfinnas i riksspråket, synes åländskan mestadels hafva gemensamt med öfriga svenska dialekter i Finland. I allmänhet öfverensstämmer folkspråket på Å. närmast med de vestfinska (och österbottniska) dialekterna. Det eger s. k. tjockt (kakuminalt) <i>l</i> samt <i>r-</i> och <i>l-</i>supradentaler; <i>k, sk</i> och <i>g</i> förmjukas framför len vokal äfven uti inljud (utom på Fasta Å., hvars språk i ytterst hög grad påverkats af de bildades tal, samt i Föglö); bestämda vidfogade artikeln är i sing. för starka maskulina <i>-in,</i> för starka feminina <i>-en</i> o. s. v. Med Närpesmålet i Österbotten har språket i Å:s östra skärgård och Kökar de mouillerade <i>l-</i> och <i>w-</i>ljuden gemensamma; dessa ljud äro af hög ålder. Med Vöråmålet i Österbotten förete samma dialekter äfvensom Föglömålet den likhet att äfven starka feminina i plur. utgå på <i>-or</i> (t. ex. <i>ängor, kärngor</i>). — Under inflytande af de bildades språk hålla de gamla diftongerna i åländskan på att försvinna; på Fasta Å. och på Föglö hafva de redan för lång tid tillbaka öfvergått till enkla vokaler. — Jfr A. Karsten: »Om Kökarsmålet» (i »Sv. landsmålen», 46:te h.), med hvilket folkspråket i Å:s hela östra skärgård (Kumlinge, Sottunga, Brändö) mycket nära öfverensstämmer. H. B. 
<b>Åland,</b> socken i Upsala län, Hagunda härad. Areal 3,727 har. 424 innev. (1892). Annex till Skogs-Tible, Upsala stift, Hagunda kontrakt. 
<b>Ålands haf,</b> den del af Östersjön, som begränsas i ö. af åländska ögruppen och i v. af Upland. Norra delen benämnes (Södra) Qvarken. Se vidare Östersjön. 
<b>Ålandsrot.</b> Se Alant och Inula. 
<b>Ålberga,</b> gods i Kila socken, Södermanlands län, vid Virån, omfattar 6 1/8 mtl, tax. till 355,500 kr. (1892), jämte såg, qvarn och tegelbruk m. m., tax. till 32,600 kr. Förr fanns der ett stångjernsbruk, anlagdt af bröderna de Besche 1644, senare en spiksmedja, men nu är all bruksrörelse nedlagd. Å. hade till senare hälften af 1700-talet samma egare som Näfveqvarn och har sedan 1800-talets början tillhört slägten Sederholm. 
<b>Ålborg.</b> Se Aalborg. 
<b>Ålbäkbukten.</b> Se Aalbæk-bukten. 
<b>Ålderdom.</b> Se Senescens. 
<b>Ålderdomsbrand.</b> Se Brand 2. 
<b>Ålderdomsförsäkring</b> är den art af försäkring, som afser att åt den försäkrade bereda understöd på ålderdomen. Understöden utgå i form af lifräntor eller pensioner. Ålderdomsförsäkringen är egentligen ett slag af invaliditetsförsäkring, då nämligen hög ålder medför större eller mindre invaliditet, eller oförmåga till arbete. — Staten har i många fall ansett det vara angeläget att träda emellan för anordnandet af en tryggad ålderdomsförsäkring. Så upprättades i Frankrike genom en lag af d. 18 Juni 1850 en lifränteanstalt på statens bekostnad och under dess garanti samt hufvudsakligen afsedd för de mindre bemedlade. Denna anstalts verksamhet är f. n. reglerad genom en lag af d. 20 Juni 1886. I England har man genom en lag af d. 14 Juli 1864, som numera ersatts af en ny af d. 18 Aug. 1882, anordnat en lifränterörelse genom postverket, som meddelar lifräntor till belopp från 1 till 100 pund st. I Sverige har, utom den pensionering, som från det allmännas sida eger rum för personer anställda i allmän tjenst, staten genom <i>sjömanshusen</i> och <i>handelsflottans pensionsanstalt</i> i vissa afsenden sörjt för smärre ålderdomsunderstöd åt sjöfolk. I öfrigt är ålderdomsförsäkringen i Sverige hittills nästan helt och hållet lemnad åt den privata företagsamheten. Utom de enskilda <i>lifförsäkringsbolagen,</i> hvilka nästan samtliga meddela lifränteförsäkringar, har inom landet ett ej obetydligt antal <i>lifränte- och kapitalförsäkringsanstalter</i> uppstått. Den äldsta af dessa är den, som upprättades i Stockholm 1850, och till hvars organisation bidrag lemnades af statsmedel. Insättningarna i dessa anstalter äro vanligen till såväl belopp som tid beroende af insättarens fria skön. Till en del anstalter äro bidrag att påräkna från för ändamålet donerade fonder. Den s. k. Fosterländska föreningen erlägger för i Stockholm bosatta obemedlade personer, som i lifränte- och kapitalförsäkringsanstalten derstädes insätta medel för att bereda lifränta, förvaltningsafgift samt för insatser, ej öfverstigande 50 kronor, tjugu procent såsom premium. 
Då det såväl för det allmänna som för den kroppsarbetande befolkningen är af vigt, att densamma icke på ålderdomen faller den allmänna fattigvården till last, har flerestädes i senare tider uppstått tanken på en genom statens försorg ordnad lagstadgad l. obligatorisk ålderdomsförsäkring. I Tyska riket har man genom en lag af d. 22 Juni 1889 infört en obligatorisk invaliditets- och ålderdomsförsäkring för arbetare, som äro anställda hos arbetsgifvare. Denna försäkring handhafves af försäkringsanstalter, upprättade af en eller flere förbundsstater eller högre kommuner, och försäkringsafgifterna erläggas till hälften af 
page_number=208, index= - Åland ... 
arbetsgifvaren samt till hälften af arbetaren, hvarjämte Tyska riket bidrager med 50 mark årligen för hvarje utbetald pension. Pensionen utgör lägst 106 m. 40 pf. och högst 415 m. 50 pf., för år räknadt. I Danmark har utfärdats en lag af d. 9 April 1891 om ålderdomsunderstöd »til værdige trængende udenfor fattigvæsenet». Lagen afser att bereda behöfvande ålderdomsunderstöd från kommunerna, ehuru i annan form och på något andra vilkor än vanliga fattigunderstöd. Af kommunernas utgifter för ifrågavarande ålderdomsunderstöd skall statskassan tillskjuta hälften, dock högst 2 mill. kronor för år. I England hafva flere förslag om obligatorisk ålderdomsförsäkring varit å bane. Mest bekant af dessa torde vara det, som går derpå ut, att en hvar, man eller qvinna, i åldern 18–21 år skulle åläggas betala en försäkringsafgift af tillhopa 10 pund st. att ingå till en stor nationel fond. Från densamma skulle erhållas, utom sjukhjelp, en ålderdomspension af 4 shillings för vecka vid fyllda 70 år; men förmånerna skulle dock ej i regeln komma andra än dem tillgodo, som tillhörde arbetarnas klass, ehuruväl alla skulle vara pligtiga erlägga afgifter. — I Sverige hafva förslag till obligatorisk ålderdomsförsäkring framlagts af tvänne af K. M:t tillsatta komitéer, det ena af år 1889 och det andra af år 1893. Enligt det förra förslaget skulle den obligatoriska ålderdomsförsäkringen omfatta en hvar svensk man eller qvinna, som icke vore på grund af sjukdom till arbete oförmögen; och skulle han eller hon vara pligtig att fr. o. m. det kalenderår, då han eller hon fyllde 19 år t. o. m. det, då han eller hon fyllt 28 år, i försäkringsafgift erlägga 25 öre för vecka eller 13 kr. för år. I pension skulle vid uppnådda 60 års ålder erhållas lifränta å 72 kr. Denna försäkring, som skulle ingås i en af staten bekostad anstalt, skulle kunna kompletteras genom en vid sidan deraf ordnad frivillig försäkring. Enligt det nya förslaget skall försäkringen gälla allenast arbetare i annans tjenst och afse att bereda dem pension vid iråkad arbetsoförmåga eller vid fyllda 70 år. Afgifterna skola erläggas med 20, 30 eller 50 öre för kalendervecka, alltefter de försäkrades olika lönevilkor, samt betalas till hälften af arbetsgifvarna och till hälften af arbetarna sjelfva. Lägsta pensionen skulle blifva 55 kr. 20 öre för år och den högsta 320 kr. Detta senare förslag har ännu icke varit föremål för lagstiftarnas pröfning. J. Ö. 
<b>Ålderdomssjukdomar.</b> Vid tilltagande ålder (jfr Senescens) undergå organismens väfnader en serie förändringar, som visserligen ej kunna betecknas såsom sjukliga, enär de normalt skola förr eller senare inställa sig, men som medföra en del symtom, häntydande på en rubbning af organismens funktionsförmåga. Man sammanfattar vanligen dessa förändringar under benämningen senila involutionstillstånd. Hos olika individer inställa sig dessa förändringar olika tidigt. Hos vissa tyckas förefinnas ärftliga anlag för tidigt inträdande ålderdomssymtom; i andra fall hafva åtskilliga skadliga inflytelser, såsom alkoholmissbruk, syfilis o. dyl., spelat en vigtig rol. Män synas vara mera utsatta än qvinnor för vissa åldersförändringar. — En stor del ålderdomssymtom betingas af förändringar inom kärlsystemet eller, närmare bestämdt, arterernas väggar. Man sammanfattar dessa symtom under benämningen <i>arterioskleros.</i> Förändringarna bestå i en förtjockning samt ett efterföljande sönderfallande af den innersta hinnan i kärlväggen, den s. k. »intima». Mest utsatta derför äro stora kroppspulsådern, extremiteternas stora arterer samt hjernans arterer och hjertats kransarterer. Förtjockningen medför en minskning af kärlets lumen och till följd deraf en minskning af blodtillförseln till det organ, som af det ifrågavarande kärlet förses med blod. Till en början kan ännu organet funktionera tämligen väl. Endast då större anspråk ställas på detsamma, sviker det: hjernan står ej ut med ansträngande arbete, ett och annat hjertslag uteblir, och njurarna förmå ej aflägsna slutprodukterna af ämnesomsättningen, om deras mängd af en eller annan anledning är ökad. Slutligen upphör ett eller annat organ alldeles att göra tjenst: från andningscentrum utlösas ej vidare de normala andningsrörelserna, hjertat har slagit sitt sista slag. Inom extremiteternas arterer kan förträngningen gå ganska långt, utan att direkta faror för lifvet uppstå. Väfnaderna, som ej vidare erhålla något blod, dö och hemfalla åt brand, <i>åldersbrand, ålderdomsbrand</i> (se Brand 2). Andra symtom bero på en bristning af de sköra kärlväggarna och åtföljande blödning i omgifvande väfnad. En bristning af något kärl i hjernan är den vanliga orsaken till »slaganfall» hos gamla personer. — Åtskilliga förändringar, former af s. k. <i>senil atrofi,</i> utveckla sig utan att stå i sammanhang med de beskrifna kärlförändringarna. Inom bensystemet eger rum en minskning af sjelfva bensubstansen och en förstoring af märgrummen. Särdeles påfallande är atrofien af under- och öfverkäken hos gamla personer. Hjernan aftager ej obetydligt i vigt vid högre ålder; huden blir tunn och förlorar sin elasticitet. Lungväfnaden atrofierar, så att på många ställen väggen mellan lungblåsorna (alveolerna) försvinner (<i>senilt emfysem</i>). En i motsatt riktning gående åldersförändring är <i>hypertrofien af prostata,</i> ett af körtelväfnad och glatta muskler bestående organ, som hos mannen omgifver urinröret omedelbart efter utträdet ur blåsan. Prostata-hypertrofien medför en förträngning af urinröret och svårighet för urinens afgång. — Till åldersförändringarna hör också en grumling af linsen i ögat (<i>åldersstarr</i>). J. E. J–n. 
<b>Ålderman,</b> vald ordförande (styrande mästare) i ett gille eller skrå. Jfr Alderman och Gille. 
<b>Åldersbrand.</b> Se Brand 2. 
<b>Åldersgräns</b> kallas vanligen den lefnadsålder, vid hvilken tjenstemän äro skyldiga att mot pension afgå från tjenst. Bestämmandet af viss åldersgräns är naturligtvis alltid till viss grad godtyckligt, då många andra omständigheter än lefnadsåldern inverka på en persons duglighet och arbetsförmåga, men der dessa 
page_number=209, index= - Åland ... 
omständigheter äro svåra att lagbinda eller godtycket skulle kunna ingripa, är fastställandet af åldersgräns nödvändigt. Största betydelsen har densamma inom krigsmakten, der de högsta anspråken ställas på personernas tjenstbarhet. Tyska armén känner inga åldersgränser, men med der rådande grundsatser kan ingen qvarstå i trupptjenst längre, än han dertill är fullt duglig. I de flesta öfriga arméer hafva åldersgränser blifvit stadgade, för subalternofficerare och kaptener vid 50–53 år, regementsofficerare 55–60 (för öfverstar i Sverige 63) år, generalspersoner 60–65 (i Sverige 68) år. Se för öfrigt Pension. C. O. N. 
<b>Ålderspresident.</b> Se Riksdag, sp. 1137. 
<b>Ålderssjukdomar.</b> Se Ålderdomssjukdomar. 
<b>Ålderstillägg,</b> tillägg i ämbets- eller tjenstemans aflöning efter vissa års tjenstgöring. 
<b>Åldtfru,</b> åldfru, stundom äfven skrifvet oldfru (af D. <i>old,</i> gammal, af Isl. <i>öld,</i> tidsålder), fruntimmer, som har tillsyn och vård om hushållet (linneförrådet etc.) å ett k. slott eller ett stort gods. — Åldt- (åld-)gesäll, äldste gesällen i ett handtverksgille. 
<b>Åle.</b> Se Adils. 
<b>Ålem</b> (stundom skrifvet Ålhem), socken i Kalmar län, Stranda härad. Areal 17,702 har. 4,629 innev. (1892), deraf 114 i Pataholms köping. Å. utgör ett regalt pastorat, Kalmar stift, Stranda kontrakt. I Å. stiftade Joh. Skytte 1637 en skola, i hvilken socknens barn skulle hafva fri undervisning. Denna s. k. Skytteanska pedagogi egde bestånd till 1887, då den ombildades till en vanlig folkskola. 
<b>Ålesund.</b> Se Aalesund. 
<b>Ålfiskarna,</b> <i>Murcenidae, zool.,</i> en familj af de mjukfeniga fiskarnas ordning. Ålfiskarna utmärka sig genom långsträckt kropp, mer eller mindre cylindrisk eller från sidorna tillplattad, bandformig. Fjäll saknas eller äro rudimentära; bukfenor saknas, och de vertikala fenorna sammanhänga ofta med stjertfenan. Romsäckarna sakna utförsgång. Ålfiskarna hafva stor utbredning såväl i de färska vattnen som i hafven i der tempererade och varma delarna af jorden. Åtskilliga af dem äro djuphafsfiskar. Öfver 200 arter äro kända. I Sverige förekomma endast ålslägtet (<i>Anuilla</i>) och hafsålslägtet (<i>Conger</i>). Se Hafsålen och Ål. Jfr Murena. R. L. 
<b>Ålfiske.</b> Ålen är eftersökt såsom födoämne och betingar ett jämförelsevis högt pris samt är på grund deraf föremål för ifrigt fiske, der lägenhet till sådant finnes, såväl då den är stationär i sjöar och vid kusten som under vandringen från sötvattnen till hafvet samt långs kusterna af mindre salta haf, t. ex. Östersjön, ut till saltare vatten. Deremot idkas ingenstädes fiske efter ål i öppna hafvet. I sjöarna fångas ålen i Sverige hufvudsakligast med ref samt, under vandringen i elfvar och åar ned till hafvet, vanligast i s. k. <i>ålkistor</i> (se d. o.) och i vissa trakter uti ett slags ryssjeliknande redskap, s. k. <i>lanor.</i> I skärgårdarna tages ålen dels på ref, dels med ljuster eller s. k. »harka», ett ljuster med taggar ställda såsom på en kam och i vertikal riktning mot skaftets längdriktning. Med sistnämnda redskap (numera merendels i stadgarna förbjudet) fångas ålen, då den ligger bland tången. Vid ljustring hugges ålen, då han ligger på bottnen, hvilket fiske efter de något olika sätt, på hvilka det utföres, har flere benämningar, såsom att »hutta», »påta» eller »stånga» ål. De vigtigaste fiskena äro de, som ske under ålens vandring, sålunda i ålkistorna samt vid vissa delar af Östersjökusten med ett slags ryssjor eller, såsom de kallas vid södra kusterna, »hommor», hvilka utsättas flere i rad efter hvarandra från stranden utåt. Detta slags fiske idkas i trakten af Grisslehamn (nordligast), något litet vid Landsort, men ej i den öfriga delen af Stockholms skärgård eller i Södermanlands skärgård, samt vidare från trakten af Arkö i Östergötlands skärgård kusten utefter, med undantag af vissa bukter etc., ända upp till Vikens fiskeläge vid Öresund, sålunda kusten rundt om. Af fiskeredskapens ställning, tiden för fisket — ålen kommer längre ut på hösten i Öresund — samt den omständigheten att ålen går förbi vissa bukter o. s. v. framgår, att det eger rum en verklig vandring af sötvattensål långs Östersjökusten ut åt Kattegatt och att ålen dervid följer den utgående Östersjöströmmen. Att en ålvandring försiggår bekräftas äfven af erfarenheten från de tyska och de danska kusterna (se derom R. Lundberg: »Om ålfiske med s. k. hommor vid svenska Östersjökusten», i Landtbr. akad:s tidskr. 1881, samt »Meddelanden om Sveriges fiskerier», häft. 1 och 2, 1883 och 1888). Ålfiskena, ålhommesätterna, äro särskilda, från kronan numera skatteköpta lägenheter, och ålhommefisket är, särskildt i vestra Blekinge och vid östskånska kusten, af betydande vigt samt äfven inom Kalmar och Malmöhus län af ej ringa betydelse. Detta framgår bl. a. deraf att tyska fiskhandlare hela fisketiden hålla sumpfartyg stationerade på de förnämligare fiskeplatserna för uppköp af lefvande ål, hvilken sedan transporteras med ångbåt öfver till Stettin. Ålfiskets utfall är tämligen vexlande och beroende på väderleksförhållanden. Vid stormar förloras rätt mycken redskap; men detta fiske är i alla fall mycket lönande och beqvämt, då afsättning finnes på sjelfva fiskeplatserna. Ålen betingar vanligen ett pris af 80 öre à 1 kr. pr kg. i första hand. I medelgoda år uppgår värdet af ålfisket med hommor i Bleking och Skåne till omkr. 350,000 kr., och om öfriga kuststräckor medräknas, kan detta fiske sannolikt uppskattas till ett värde af omkr. en half mill. kr. årligen. Vid Sveriges vestra kuster idkas intet mera betydande ålfiske. Af utlandets ålfisken är det största och mest bekanta det, som drifves i lagunerna vid Comacchio i Italien mellan de två sydliga utloppsarmarna af floden Po. I det delta, som der finnes, har man genom uppdämning och kanalisering bildat ett system af grunda laguner, hvilka beräknas tillsammans upptaga en areal af 40,000 har. Detta ålfiske, som numera tillhör staden Comacchio, är urgammalt och det största, som finnes. De nämnda lagunerna stå genom kanaler i förbindelse med hvarandra och 
page_number=210, index= - Ålholm ... 
med hafvet. Under Febr.–April öppnas slussarna för att släppa upp det då till millioner uppgående ålynglet (<i>montata</i>). Derefter stängas slussarna. I September börjar den äldre ålens utvandring, och han fångas då vid utgåendet från lagunerna i särskilda, tämligen komplicerade fiskebyggnader (till sin idé påminnande om katsor). Fångsten är högst betydlig, om än något mindre nu än fordom, då man på ett år fångat ända till 1,400,000 kg. och på en enda natt 350,000 kg. Numera uppgår fångsten till mellan 7 och 8 hundra tusen kg. En del säljes färsk, men största delen marineras med ättika och salt samt afsättes till Österrike och södra Tyskland (omkr. 1/5), resten i Italien. Priset är dock ej högt, så att bruttovärdet på 1870-talet beräknades till endast 550,000 kr., medan redskap och förvaltningskostnader uppgingo till omkr. 200,000 kr. Om detta fiske se Jacoby: »Der fischfang in der lagune von Comacchio» (Berlin 1880). R. L. 
<b>Ålholm.</b> Se Aalholm. 
<b>Ålhomma.</b> Se Ryssja och Ålfiske. 
<b>Ålhult,</b> landtegendom i S. Vi socken, Kalmar län, vid sjön Örn och nära Stångåns utlopp ur sjön Krön, 2 mil n. om Vimmerby, omfattar 4 11/64 mtl, med två qvarnar, två sågar, en klensmedja och frälseräntor, taxerad till 182,800 kr. (1892). Å., som var A. Oxenstiernas sätesgård med en mängd hemman såsom ladugårdsgods derunder, egdes i senare hälften af 1600-talet af grefve Fab. Wrede och derefter af hans arfvingar samt såldes sedan till den ryktbare generalen K. F. Pechlin, i orten ännu ihågkommen som en af senare århundradens värsta bondplågare. Pechlin anlade der ett stångjernsbruk samt knipp- och spikhammare. Hans son, major J. A. Pechlin, sålde egendomen till assessor G. Nordström. Nuv. egare är Henrik Nordström. 
<b>Ålkista,</b> en faststående fångstinrättning, afsedd för fiske af ål under dennas vandring nedför strömdragen till hafvet och derför ofta anordnad vid strömmars utlopp ur sjöar. Den består af en kortare eller längre vattenränna med fall nedåt kistan och försedd med en lucka för vattnets afstängande vid vitjningen samt af sjelfva kistan (ålkaret), som är fyrkantig, ofta uppförd af timmer eller ock af bräder samt försedd med gallerbotten för vattnets aflopp, men tillräckligt tät för att den med strömmen nedkomna ålen skall kunna qvarhållas. Anordningarna äro för öfrigt vexlande efter lokala förhållanden. R. L. 
<b>Ålkistan,</b> en 1865 sprängd farled utan sluss mellan insjön Brunnsviken och hafsviken Lilla Värtan n. om Stockholm. Farleden har en längd af 2,911 m., deraf den sprängda delen utgör 208 m. Djupet under lägsta vattenytan är 2,08 m. Anläggningskostnaden uppgick till 34,208 kr., deraf statsanslag 7,000 kr. Farleden, som underhålles af Stockholms stad, trafikerades 1891 af 1,963 farkoster, mest ångslupar till och från Stallmästaregården och Ulriksdal. 
<b>Ålkussan,</b> alkussan, tånglaken, <i>Zoarces viviparus</i> L., <i>zool.,</i> en fiskart, tillhörande fam. <i>Blenniidae</i> af taggfeningarnas ordning. Ålkussan är den enda europeiska arten af slägtet <i>Zoarces,</i> som för öfrigt omfattar endast ännu en art, från Nord-Amerika. Kroppsformen är, såsom hos flertalet till denna familj hörande fiskar, framtill trindlagd, med bredt hufvud; bakåt är kroppen afsmalnande och tillplattad från sidorna. Derigenom samt genom färgen, som är gulbrunaktig, med mörkare fläckar och band, påminner ålkussan något om en liten lake, hvilket, jämte dess uppehållsort bland tången, gifvit anledning till dess ena benämning. Den andra, motsvarande danskarnas och norrmännens »aalemoder», »aalekone», samt tyskarnas »aalmutter», har afseende på en gammal föreställning att ålkussan vore ålens moder. Denna föreställning grundar sig på det sedan äldre tider väl bekanta förhållandet att ålkussan föder lefvande ungar, d. v. s. att ungarna utkläckas inom moderns kropp. Fortplantningen synes ej vara bunden vid någon viss årstid, emedan man nästan alla tider finner drägtiga honor. Vid Sveriges och öfriga norra Europas kuster är alkussan allestädes vanlig ända upp i nordligaste delen af Bottenhafvet samt går söderut ned till kusten af Portugal. I Sverige ätes hon icke, men i Tyskland lär hon ätas färsk, ehuru hon föga värderas, samt såsom rökt, då hon anses ganska ätbar. Längden går till 30–45 cm. R. L. 
<b>Ålleberg,</b> ett af de s. k. vestgötabergen, beläget s. ö. om Mösseberg inom Slöta socken och sträckande sig öfver gränsen mot Karleby och Luttra socknar. Berget, som kalt och fristående uppstiger till 334 m. höjd öfver hafvet eller 110 m. öfver Falbygdens slätt, består liksom Billingen af sandsten, alunskiffer, kalksten, mergel, skiffer och öfverst trapp. Fordom bevuxet med en vacker ekskog, utgjorde berget en prydnad för Falbygden. Nordöst om Å. ligger Karleby, der vestgötarna 1130 ihjelslogo Ragnvald Knaphöfde, och der bortom vidtager Åsle mosse, som var skådeplatsen för »slaget vid Falköping». 
<b>Ållon,</b> frukterna af ek och bok (se dessa o.). 
<b>Ållonborrar.</b> Se Ollonborrar. 
<b>Ållongäld.</b> Se Ollongäld. 
<b>Ålnate,</b> <i>bot.</i> Se Potamogeton. 
<b>Ålreckesund,</b> den forna farleden och hamnplatsen mellan Stora Ålö och Bokö i Gryts socken, Östergötlands skärgård. År 1439 afslutades der stillestånd mellan Karl Knutsson och konung Erik af Pommern. Gustaf I utfärdade derifrån åtskilliga bref. V. G. 
<b>Ålödla.</b> Se Amphiuma och Ichthyodea. 
<b>Åm</b> (T. <i>ohm,</i> af Med. Lat. <i>ama,</i> vinfat, af Grek. <i>ame,</i> vattenämbar), ett äldre rymdmått för flytande varor. Se Fat. 
<b>Åminne,</b> egendom vid mynningen af Halikko å i Halikko socken, Åbo och Björneborgs län, Finland, hör såsom fideikommiss till finska grefliga ätten Armfelt. Godset var fordom stamgods för en gren af familjen Horn, från hvilken det på 1780-talet öfvergick till Gustaf Maurits Armfelt, inom hvars slägt det sedermera bibehållits. Egendomens hela areal utgör omkr. 6,000 har, hvaraf 1,900 har åker. Nuvarande innehafvare är grefve C. A. Armfelt. A. G. F. 
<b>Åminnefors,</b> jernbruk i Pojo socken, Nylands län, Finland, anlagdt 1875, har plåtvalsverk m. m. och förarbetar inhemska material. Bruket 
page_number=211, index= - Ålholm ... 
får sin vattenkraft från Åminnefors vid mynningen af Karis å. Tillverkningens värde uppgick 1891 till 300,000 mark. A. G. F. 
<b>Åmmeberg.</b> Se Vieille Montagne. 
<b>Åmning.</b> Se Djupgående. 
<b>Åmot,</b> masugn och stångjernsverk. Se Ockelbo. 
<b>Åmots kapell,</b> i Gefleborgs län, tillhör Ockelbo församling. 1,609 innev. (1892). 
<b>Åmål,</b> uppstad på Dal, belägen i en bergländig, skoglös trakt på bägge sidor om Amålsån, vid dennas utlopp i Dalbosjön (Vänern). Stadens område har en utsträckning af 1,436 har, satta till 6 mantal. Innevånarnas antal uppgick 1860 till 1,629, hade 1880 ökats till 2,454 och uppgafs vid 1892 års utgång till 2,805 pers. Taxeringsvärdet för fast egendom utgjorde år 1892 2,610,000 kr., deraf 330,900 kr. för jordbruksfastighet. Stadens tillgångar voro 1891 bokförda till 378,285 kr., skulderna till 294,604 år. För kommunala behof uttaxerades kr. 6,75 för hvarje krona bevillning till staten. S. å. funnos 22 handlande, med 19 biträden, 36 handtverkare, med 55 arbetare, 8 fabriker, med 226 arbetare och 130,908 kr. tillverkningsvärde. Hamnen, som har minst 3,7 m. djup, besöktes af 314 ankomna och afgångna fartyg (alla i inrikes fart) om tillsammans 33,122 tons drägtighet; i hamnafgifter erlades kr. 1,782,52. I staden är hemmahörande endast ett ångfartyg, om 94 tons drägtighet. Bergslagernas jernväg har en större station vid staden. I det hela eger staden ett nätt och trefligt utseende, med sina raka gator och vackra planteringar, men framstående byggnader saknas. Den förnämsta bland dessa är kyrkan (sedan 1806) på en kulle straxt utanför staden. Offentliga inrättningar äro endast de i smärre städer vanliga; särskildt må nämnas en högre flickskola och ett treklassigt läroverk. Tidningspressen representeras af »Amålsposten», som utkommer 2 ggr i veckan. En sparbank samt ett afdelningskontor af Värmlands enskilda bank finnas. Staden bildar med sin landsförsamling ett regalt pastorat af 3:dje kl. Vid riksdagsmannaval till Andra kammaren är Å. förenadt med Vänersborg och Kungelf till en valkrets. — Å. anlades af drottning Kristinas förmyndare och fick sina första privilegier 1643. Den unga staden afbrändes redan 1645 af norrmännen och härjades å nyo af fiender 1676 och 1679. Sedermera har den hemsökts af svåra eldsvådor 1777 och 1846. Någon egentlig betydelse har samhället hittills icke kunnat ernå, äfven om de senaste årtiondena företett ett något raskare framåtskridande. A. G. 
<b>Åmåls landsförsamling,</b> i Elfsborgs län, Tössbo härad. Areal 7,713 har. 1,382 innev. (1892). Annex till Åmåls stadsförsamling, Karlstads stift, Norra Dals kontrakt. 
<b>Åmålsån,</b> vattendrag i norra Dalsland, aflopp för Dalsjön, Ömmeln, Öfre och Nedre Kalfven, utfaller vid Åmål i Dalbosjön af Vänern. Den eger flere forsar och fall. Längd omkr. 33 km. 
<b>Åmänningen,</b> Vestmanlands största insjö, ligger i landskapets vestligaste del, i Norbergs bergslag, vid 76,5 m. höjd öfver hafvet, och genomflytes af Kolbäcksän. Den håller i längd omkr. 11 km. i n. v.–s. ö. samt har en bredd i norra delen af 5 km. och en areal af omkr. 24 qvkm. Omgifningarna äro i allmänhet bergiga och synnerligen vackra. Vid sydvestra stranden resa sig Landsbergen ända till 140 m. öfver sjöns yta. Omkr. 40 öar och holmar ligga i sjön. Genom Strömsholms kanal står Å. i förbindelse med Mälaren och södra Dalarna, till följd hvaraf en liflig sjöfart eger rum. På nordöstra stranden, vid sjön Snytens utfallså, ligger Engelsbergs jernvägsstation och hamnplats. A. G. 
<b>Ånga,</b> <i>fys.,</i> kallas en gas, som befinner sig nära den temperatur och det tryck, vid hvilka den skulle kondenseras till vätska. Erfordras endast en oändligt liten sänkning af temperaturen eller ökning af trycket, för att en del af ångan skall kondenseras, säges ångan vara <i>mättad:</i> behöfves åter för kondenseringen en nämnvärd tryckökning eller temperatursänkning, kallas ångan <i>öfverhettad</i> l. <i>icke mättad</i> (jfr Värme, sp. 10). I dagligt tal förstås ofta, oriktigt, med ånga, hvad som rätteligen bör heta imma, nämligen den till små vattendroppar redan <i>kondenserade</i> ånga, som exempelvis synes utströmma ur pipen på en kokande tekittel. Allra närmast pipen kan man dervid urskilja ett rum, der luften synes genomskinlig; detta rum är fyldt af mättad vattenånga (se d. o.), som delvis kondenseras på längre afstånd, till följd af afkylningen vid beröring med den kallare luften. Ställes i rummet närmast pipen ett kallt föremål, »beslår» det sig med vatten, emedan ångan vid beröringen med det kalla föremålet afkyles under mättningspunkten, »daggpunkten». Af samma skäl kan en karaffin med kallt vatten i varmt rum erhålla ett öfverdrag af vatten på yttre sidan. Det är dervid den omgifvande luften i det varma rummet, som afkyles under mättningspunkten för den i rummet befintliga vattenångan. Se vidare Värme. E. S. 
<b>Ångarp.</b> Denna socken i Skaraborgs län, Vartofta härad, Dimbo tingslag, har kallats omvexlande Ångarp och Agnetorp. Numera (1894) är namnet faststäldt till Agnetorp. Areal 5,054 har. 3,311 innev. (1892). Annex till Acklinga, Skara stift, Kåkinds kontrakt. 
<b>Ångbad</b> och ångskåp. Se Bad, Varmluftsbad. 
<b>Ångbåt</b> och ångbåtsfart. Se Ångfartyg. 
<b>Ångbåtsbefälhafvare.</b> Se Ångfartygsbefälhafvare. 
<b>Ångbåtspostexpedition.</b> Se Postverket. 
<b>Ångcylinder.</b> Se Cylinder 2. 
<b>Ång-elektricitetsmaskin.</b> Se Armstrongs hydro-elektricitetsmaskin. 
<b>Ånger,</b> i allmänhet känsla af smärta eller missbelåtenhet med sig sjelf derför att man vet, känner eller tycker sig hafva gjort något orätt eller oriktigt, som man hälst skulle vilja hafva ogjordt. — I den lutherska dogmatiken utgör, enl. 12 art. i Augsb. bekännelsen, ångern i inskränkt och egentlig mening (<i>contritio</i>) den ena beståndsdelen af »bättringen» (<i>poenitentia</i>), hvars andra beståndsdel är tron, och innebär samvetets förskräckelse öfver synden. I denna förskräckelse ligger en tydlig känsla af synden och Guds vrede öfver den, en dermed förenad 
page_number=212, index= - Ålholm ... 
sorg öfver synden och längtan efter frälsning ifrån den. Man kan derför definiera det lutherska begreppet ånger sålunda: en med afsky för synden och längtan efter frälsning ifrån synden förenad sorg öfver synden. De bibelställen, som företrädesvis åberopas för denna uppfattning af begreppet ånger, äro Ps. 51: 5, 6, och 2 Kor. 7:10. J. P. 
<b>Angerboda.</b> Se Angerboda. 
<b>Ångermanelfven,</b> norra Sveriges förnämsta vattendrag, aflopp för vattensamlingarna i en stor mängd af de paralleldalar, som upptaga Ångermanland samt norra delen af Jämtland och södra delen af Lappland. Den bildas af tre stora, på fjällen upprinnande källfloder, af hvilka den nordligaste är den egentliga Ångermanelfven, den mellersta kallas Fjällsjöelfven och den sydligaste Faxelfven. Den norra källarmen, den egentliga Å., hvilken till följd af sin längd anses vara hufvudfloden, ehuru den under sitt lopp är känd under olika namn, upprinner vid gränsen mot Norge ur Volmajaur och flyter mot s. ö. under namnet Vojmån genom åtskilliga fjällsjöar, af hvilka den nedersta och största, Vojmsjön, har 60 km. längd, böjer derefter åt s. och v. samt förenar sig efter 180 km. lopp vid Vilhelmina kyrka i Volgsjön med en sydlig källflod, Storån, hvilken, kommande från fjällen, under sitt 120 km. långa lopp, genomflutit de stora Kult- och Malgomajsjöarna. Långt upp i dessa källfloders ådalar träffas bebyggda orter. Från Volgsjön flyter elfven, med namn efter de trakter den passerar, genom skogslandet, först i sydöstlig riktning till Åsele kyrka (309 m. öfver hafvet), derefter åt s., v. och å nyo s., under ständiga forsar och fall genom Junsele och Lidens socknar, i hvilken sistnämnda den, efter 330 km. lopp, förenar sig med den andra källflöden, Fjällsjöelfven. Denna har sin upprinnelse bland de ogästvänliga fjällen i nordligaste Jämtland och bildas äfvenledes af två källarmar, Saxelfven, som kommer från Blåsjö fjäll och på en lång sträcka bildar gräns mellan Lappland och Jämtland och efter 100 km. lopp utfaller i den långa och smala Tåsjön, hvilken jämväl upptager den sydliga källarmen, Jougdelfven (75 km.). Sedan elfven lemnat den för sin rika växtlighet berömda Tåsjödalen, upptager den från s. v. afloppet för den stora Flåsjön i Jämtland samt något längre ned, i Bodumsjön, den från n. kommande Råströmselfven (100 km.), aflopp för en mängd sjöar och bäckar på Byrg- och Blajkfjällens södra sluttningar, samt skyndar vidare genom Fjällsjö och Ramsele socknar, der från v. upptages en förgrening från Faxelfven, Vengelelfven (se nedan), och förenar sig i Lidens socken efter 250 km. lopp med den norra elfgrenen, hvarefter floden under benämningen Norra Ådalselfven fortsätter 33 km. genom Resele och Eds socknar, tills den vid Österås i Sollefteå socken nedanför Edsforsen förenar sig med den tredje och sydligaste källflöden, Faxelfven. Den sistnämnda upprinner i Jämtlands nordligaste spets, på sluttningen af Jadnems klump, söker sig fram mellan fjällen genom åtskilliga sjöar till Qvarnbergsvattnet (326 m. öfver hafvet), som i öfrigt har tillflöden från Norge och utgör den öfversta af en sammanhängande rad af sjöar, Håkafotfjärden, Fogelsjön, Torsfjärden, Svaningen, Ströms vattudal, Russfjärden, Fångsjön och Sporrsjön m. fl., hvilka med en längd af omkr. 160 km. sträcka sig genom en särdeles vacker trakt i nordöstra delen af Jämtland in öfver Ångermanlands gräns och, med undantag af några större forsar, i hela sin längd är segelbar. Inkommen i Ångermanland delar elfven sig i närheten af Täxans gästgifvaregård i två grenar, af hvilka den ena under namnet Vengelelfven går österut med jämförelsevis lugnt vatten genom Fjällsjö och Ramsele socknar, tills den efter 35 km. färd, ofvanför byn Nordantjäl infaller i Fjällsjöelfven, hvaremot den andra grenen, med omvexlande smärre forsar och lugnvatten, fortsätter i sydöstlig riktning genom Ramsele, Edsele och Hellgums socknar. Inkommen i Långsele socken, vänder elfven åt n. ö. och skyndar med hastigare lopp och strida forsar genom denna och Eds socknar till sin förening med Norra Ådalselfven. Faxelfvens längd är 340 km. — Snart passera de nu i samma strömfåra förenade flodgrenarna sin sista fors, vid Sollefteå, hvarefter floden ända till utloppet är segelbar, dock under öfre loppet, till Nyland, endast för mindre djupgående fartyg, ehuru djupet flerestädes är 7 m. och bredden 300–500 m. Nedanför Nyland, der elfven utvidgar sig i många fjärdar samt oftast har en bredd af 3–5 km. med betydligt djup, antager elfven karakteren af en hafsvik och är segelbar för de största fartyg. Der pågår också en mycket stark sjöfart. De från det öfre landet nedkomna timmerflottarna, försågas och utskeppas vid omkr. 40 lastageplatser, hvilka med sina staplar af trävaror och bullrande ångsågar visserligen bidraga att göra taflan liflig, men tillika störande inverka på den romantik, som den storslagna naturen i rikt mått spridt öfver denna trakt. Också anses ådalen ofvanför Nyland, förbi Ed och uppåt Resele och Liden, i afseende på naturens skönhet ega företräde och har af resande jämförts med de vackraste trakterna vid Rhen och Neckar. Ofvanför de branta elfstränderna med deras 15–20 m. höga sandåsar, som af vattnet utskurits till s. k. nipor (se Nipa), utbreda sig grönskande, delvis odlade och väl bebyggda dalslätter, som terrassformigt mellan rader af kullar höja sig mot de omgifvande, oftast skogklädda bergen, hvilkas aflägsna, blånande toppar insvepas i molnslöjor, under det den mörka grönskan på deras sluttningar brytes af spridda fäbodar. Ungefär halfvägs mellan Nyland och hafvet delar sig elfven i två breda grenar, af hvilka den norra, som utgrenar sig till den vackra Norafjärden, går n. om Åbordsö och Hemsö till hafvet samt den södra, med förgreningen Älandsfjärden, uppnår samma mål mellan Hemsö och Lungö på ena sidan samt fastlandet och Hernön (med Hernösand) på den andra. I hela den nedre delen af Å., ända upp till de branta forsarna i Liden, en sträcka af omkr. 120 km., idkas ett gifvande laxfiske. Elfvens hela längd 
page_number=213, index= - Ålholm ... 
är 450 km., och dess flodområde beräknas till minst 30,000 qvkm. A. G. 
<b>Ångermanland,</b> landskap i Norrland, är beläget mellan 62° 28' och 64° 31' n. br. samt 2° 45' v. och 1° 47' ö. lgd från Stockholms observatorium. Det gränsar i n. till Lappland, i n. ö. till Vesterbotten, i s. ö. till Bottniska viken samt i s. v. och v. till Medelpad och Jämtland. Arealen utgör 19,709 qvkm. land, med inräkning af öar, holmar och skär, samt 1,038 qvkm. vatten (beräknade, såsom finnes angifvet under Vesternorrlands län), tillsammans 20,747 qvkm. — Från lappmarken nedskjuter inom landskapet en mängd bergsträckningar, som än upplösa sig i en mångfald af förgreningar, än utbreda sig till ett kuperadt högland, öfver hvilket här och hvar ganska betydande bergshöjder resa sig. Öfverallt i dalgångarna bildas större och mindre sjöar och vattensamlingar eller framgå vattendrag, som flerestädes utbreda sig till långsträckta sjöar. Å midten af den kil af landskapet, som inskjuter mellan Jämtland och lappmarken, är landskapets högsta punkt, Tåsjöberget, som uppnår 656 m. ö. h., medan de sjöar, som ligga i landskapsgränserna omkring detta berg hafva en höjd af 270 till 297 m. Af dessa sjöar är Tåsjön, 276 m., den största inom landskapet, nära 40 km. lång, men ej bredare än 3 km. I midten af Å. träffas sjöar på en höjd af 300 m., omgifna af berg, som uppgå till 570 m. (och sannolikt deröfver). Längst i n. ö., mot lappmarken, når bergklacken Ångermanbalen upp till 445 m. Om ock landet sänker sig alltmer mot kusten, finnas dock i det nedre landet ej obetydliga bergshöjder, i synnerhet ö. om Ångermanelfvens nedre lopp nära intill hafvet och dess vikar, der bergen uppgå till 330 m., och blott omkr. 1 km. från stranden anträffas en höjd af 280 m. Landskapets vestra del eller »södra Å.», upptages af Ångermanelfvens (se d. o.) vattenområde. I »norra Å.», som genom en bred skogstrakt, benämnd Skuleskogen, delas i en större del, »norr om skogen», och en mindre, »fram om skogen», äro bland de många vattendrag, som utfalla i Bottniska viken, att märka de inom landskapet upprinnande Nätra-ån och Själevads-(eller Mo-)ån, nära vid hvars utlopp den nya staden Örnsköldsvik är belägen, samt de från lappmarken kommande Gide-elf, Lögde-elf och Öre-elf. — Invid vattendragen, i synnerhet vid Ångermanelfven, träffas de odlade fälten, som flerestädes bestå af en god lermylla, hvaremot landskapet i öfrigt har en ganska mager jordmån och fylles här och hvar i de inre delarna af skogbärande moar, berg och myrar. — Landskapet är kändt för sin skönhet, och frånsedt kustlandet af Vesterbottens länsdel och de ödsliga obygderna omkring fattiga nybyggen i det inre landet mot lappmarken, framträder Å:s ömsom storslagna, ömsom leende natur såväl i skärgården och i kusttrakterna omkring de många fjärdar och vikar, hvilka inskjuta från hafvet (bland dessa är äfven att räkna Ångermanelfven 30–40 km. från hafsbandet), som ock i nämnda elfs mellersta och ej minst öfre dalgångar, äfvensom å oräkneliga ställen i öfrigt vid insjöar och vattendrag. 
Den ovanliga naturskönhet, som är utmärkande för vissa delar af Å., står i ett mycket påtagligt samband med landskapets <i>geologiska</i> byggnad, hvilken erbjuder mycket af intresse. Den fasta berggrunden utgöres visserligen till öfvervägande del af urberg, men derjämte förekomma dels en serie yngre eruptiva bergarter, hvilka äro förherskande inom den för sin storslagna natur bekanta kusttrakten, dels, omkring Tåsjön, siluriska aflagringar samt qvartsit och sandsten, som ansluta sig till de s. k. högfjällsbildningarna, hvilka ega stor utbredning bl. a. i Jämtland och Vesterbotten. Bland urbergarterna i Å. äro grå gneis samt en egendomlig, inom vidsträckta delar af Norrland förekommande blandning af gneis och granit de allmännast rådande. Nära kusten från landskapets södra gräns ända upp mot Örnsköldsvik uppträder grå hälleflintgneis, som äfven sträcker sig inåt landet genom Skorpeds och Sidensjö socknar samt upptager området mellan Graningesjön och Ådals Liden. I de nu nämnda bergarterna förekomma talrika smärre massiv af finkorniga gråa graniter, bland hvilka särskildt märkas finkorniga muskovitförande varieteter, exempelvis på Hemsön. Stora delar af Björna och Anundsjö socknar samt hela området mellan Ramsele, Junsele och Tåsjö upptagas af grof porfyrgranit (ögongranit). I trakten s. ö. om Tåsjö är ett ej obetydligt massiv af mörk gabbro. — Den förut nämnda serien af yngre, med hvarandra genetiskt förbundna, eruptiva bergarter uppträder dels längs kusten inom Nora och Nätra samt mellanliggande socknar, dels i Helgums socken vid gränsen mot Jämtland samt utgöres af en röd granit, närbeslägtad med den åländska och finska rapakivi-graniten, flere varieteter af gabbro samt olivin-diabas. Jämte dessa bergarter finnes vid kusten en sandstensformation, som, sträckande sig från Storön i Nora socken till Trysundaön i Nätra, i allmänhet hvilar på gabbro och täckes af diabas samt sålunda framträder endast i helt smala terrasser i sluttningarna af de höga, branta bergen. Detta är särskildt förhållandet vid Gaviks- och Grönsviksfjärdarna. Graniten bildar bergen omkring den vackra Ullångersfjärden och på Ulföarna, hvarest äfven förekommer diabas, hvilken föröfrigt bildar talrika små massiv äfven i det inre af landet. — Det höga och vidsträckta Tåsjöberget utgöres till sin hufvudmassa af qvartsit, sluttningarna samt dalsänkorna liksom äfven stränderna vester om Tåsjön af alunskiffer med bollar och lager af kalksten, innehållande primordialfaunans fossil. Åldersförhållandet mellan dessa fossilförande lager och qvartsiten, som torde böra parallelliseras med Vemdalsqvartsiten i Jämtland och Härjedalen, är ännu icke fullt utredt. Vid norra änden af Tåsjön förekommer kalktuff i ringa mängd. — Några med säkerhet brytvärda malmtillgångar hafva icke träffats inom landskapet, oaktadt en mängd skärpningar gjorts, i synnerhet på magnetkis, hvilken uppträder som helt obetydliga körtlar i hälleflintgneisen. Söder 
page_number=214, index= - Ålholm ... 
om Vestanå i Viksjö socken finnes en kopparkisfyndighet, och på Ulföarna och Trysundaön har brutits en egendomlig jernmalm, hvilken uppträder som lagerformade partier i diabas. På grund af malmens fattigdom samt höga halt af titan och fosfor har brytningen nu öfvergifvits. På Hernön m. fl. ställen förekommer grafit, hvars brytning ej visat sig lönande. Större betydelse än grufdriften skulle stenindustrien kunna erhålla, om de stora tillgångarna af grå granit (vid Örnsköldsvik), röd granit, gabbro och diabas blefve på ett planmässigt sätt tillgodogjorda. — I de vidsträckta, skogbeväxta områdena emellan de djupa dalgångar, af hvilka landskapet genomskäres, är morängrus den förherskande jordarten, och detta är endast undantagsvis uppodladt. I floddalarna och det lägre kustlandet förekomma skiktade aflagringar, sand och lera med stor utbredning, och dessa jordarter bilda här ofta en fruktbar jordmån. Af särskildt intresse äro i synnerhet de af mycket fin sand med underordnade lager af lera bestående s. k. elf-aflagringarna, som kunna nå en mäktighet af ända till 50 à 60 m., och i hvilka de för detta landskap så karakteristiska niporna samt en mängd terrasser äro utskurna. Märken, som bevisa landets höjning, i form af väl utbildade strandvallar, finnas icke blott i närheten af de nuvarande stränderna, utan hafva iakttagits på stor höjd ö. h., ända upp till mer än 250 meter. Hj. L. 
Landskapet är deladt mellan två län, näml. med 18,042 qvkm. på Vesternorrlands län och 2,705 qvkm. på Vesterbottens län (sistnämnda del, Nordmalings och Bjurholms socknar, är dock, med högst få undantag, hvarken med afseende på natur eller med hänsyn till folkspråk en del af Å., utan af landskapet Vesterbotten). Vid 1892 års slut var folkmängden 136,920 pers., hvaraf 124,788 tillhörde Vesternorrlands och 12,132 Vesterbottens län, och har landskapets folkmängd fördubblats på knappt 50 år. Den bofasta befolkningen är redbar, upplyst och vaken samt händig, men väl mycket undfallande för frestelsen att med de betydliga penningsummor, som skogshandteringen inbringar, föra ett mera luxuöst lefnadssätt, än som skäligen anstår en allmoge. Gamla seder och bruk hafva försvunnit; någon särskild drägt har icke funnits. Att Å. är en gammal bygd, vittna de många gamla begrafningsplatserna i kustlandet och vid Ångermanelfven, der ättehögar från den yngre jernåldern gå ända upp till Resele socken, inemot 100 km. från halsbandet. Nära 20 km. längre upp efter elfven, i Lidens socken, träffas en större samling af hällristningar. Landskapets namn (Gammalsv. <i>Angermannaland</i>) härledes af Gammalsv. <i>anger,</i> Isl. <i>angr,</i> fjord, hafsvik (samma ord träffas i Enånger, Njutånger, Hardanger o. s. v.), och tillades urspr. endast Ångermanelfvens nedersta del; den gamla benämningen <i>ångermän</i> på innebyggarna förekommer ännu i norrländska dialekter. Landskapets vapen är i blått fält 3 horisontala silfverlaxar, den öfversta och den understa vända åt höger, den mellersta åt venster (i herald. mening). K. S. 
Å:s folkmål höra till den norrländska gruppen och hafva således förmjukning af <i>k</i> och <i>g</i> äfven inuti orden, t. ex. <i>styttjä,</i> stycke, <i>fissjä,</i> fiska, <i>skojjen,</i> skogen, <i>väddjen,</i> väggen, <i>länja,</i> länge; vidare tungspets-<i>r</i> och tjockt <i>l</i> med åtföljande supradentala ljud. Skillnaden mellan ord med kort och lång stamstafvelse visar sig ännu i form och ändelser: <i>täla,</i> tala, mot <i>tjöpä,</i> köpa, <i>stäka,</i> stake, mot <i>nakkä,</i> nacke, <i>stuge<b>n</b>,</i> stugan, mot <i>groa,</i> grodan. I första konjugationens verb hafva ändelserna <i>-de</i> och <i>-t</i> bortfallit, t. ex. <i>kastä,</i> kasta, kastade, kastat; <i>t</i> har fallit bort i sup. af starka verb, t. ex. <i>skreke,</i> skrikit, <i>n</i> i best. sing. af fem. (med vissa undantag) och best. pl. af neutra, t. ex. <i>tjäringa,</i> käringen, <i>skåpa,</i> skåpen. Presens af starka verb saknar ändelse, t. ex. <i>sett,</i> sitter. Artiklarna nyttjas som eljest i Norrland, t. ex. en <i>helen hop, a Grann-ros</i> (konamn). I både in- och utljud har kort <i>d</i> bortfallit, t. ex. <i>tjear,</i> tjäder, <i>blo,</i> blod. Af angränsande mål likna de ångermanlän dska mest Vesterbottens; de hafva liksom dessa tjockt <i>n</i> efter lång vokal och i några andra fall, t. ex. <i>å<b>n</b>,</i> elfven, <i>läka<b>n</b>,</i> lakan, <i>hö<b>ns</b>,</i> höns, vidare tonlöst <i>r</i> och <i>l</i> (äfven tjockt) framför <i>k, p, tj,</i> t. ex. <i>mährk,</i> mark, <i>sehltje,</i> silke, <i>voh<b>l</b>p,</i> valp; ofta <i>a</i> för öppet <i>o,</i> t. ex. <i>tahrpar,</i> torpare, komp. på <i>-ne</i> (<i>vakkre<b>n</b>e,</i> vackrare) samt best. plur. mask. delvis på <i>-a</i> (<i>lappa,</i> lapparna) och fem. på <i>-en</i> (<i>jänte<b>n</b>,</i> flickorna). Till skilnad hafva de <i>ä</i> eller <i>e</i> qvar i ändelser, <i>å</i> för äldre långt <i>a,</i> kontraktion af diftongerna och förlust af dativen. Inom sjelfva provinsen har man att skilja mellan sydliga och nordliga mål; såsom egendomligt för de senare må anföras <i>gv</i> for äldre <i>hv</i> (<i>gvilä,</i> hvila), <i>dj</i> för <i>g, gj</i> (<i>dja<b>l</b>ä,</i> gärda), <i>tjv</i> för <i>tv</i> (<i>tjväga,</i> tvaga), <i>sjl</i> för <i>sl,</i> (<i>sjlite,</i> slita, i södra Ångermanland <i>hlite</i>) och åtminstone i Anundsjö <i>sjv</i> för <i>sv</i> (<i>sjvy<b>n</b>,</i> svin). Se »Allmogemålet i Norra Ångermanland» af K. Sidenbladh (1867; jfr anm. och rätt. dertill af J. Nordlander i Sv. landsm. II), »Ångermanländska bidrag till de svenska allmogemålens ljudlära» af C. J. Blomberg (1877) samt några språkprof i Sv. landsm. V, 2 (n:r 14, 25, 32). K. H. W–man. 
<b>Ångermanlands nordvestra kontrakt,</b> i Hernösands stift, omfattar de 7 pastoraten Nätra, Sidensjö, Skorped, Anundsjö, Själevad (till hvilket Örnsköldsviksstad hör), Mo, Björna. Areal 5,414 qvkm. 27,977 innev. (1892). 
<b>Ångermanlands nordöstra kontrakt,</b> i Hernösands stift, omfattar de 5 pastoraten Arnäs, Gideå med Trehörningsjö, Grundsunda, Nordmaling, Bjurholm. Areal 4,102 qvkm. 25,691 innev. (1892). 
<b>Ångermanlands södra kontrakt,</b> i Hernösands stift, omfattar de 4 pastoraten Hernösands stad, Säbrå, Stigsjö med Viksjö, Häggdånger. Areal 83,365 har. 15,616 innev. (1892). 
<b>Ångermanlands vestra kontrakt,</b> i Hernösands stift, omfattar de 9 pastoraten Boteå (med Gålsjö bruk) och Styrnäs, Öfver-Lännäs samt Sånga; Sollefteå och Multrå samt Ed; Långsele och Graninge; Resele; Ådals-Liden; Junsele; Ramsele och Edsele; Helgum; Bodum och Fjällsjö samt Tåsjö (jfr d. o.). Areal 8,435 qvkm 36,359 innev. (1892). 
page_number=215, index= - Ångermanlands östra kontrakt ... 
 <b>Ångermanlands östra kontrakt,</b> i Hernösands stift, omfattar de 6 pastoraten Nordingrå och Ullånger (jfr d. o.); Vibyggerå, Nora och Skog; Bjertrå; Gudmundrå och Högsjö samt Hemsö; Torsåker och Ytter-Lännäs (jfr d. o.) samt Dal. Areal 1,962 qvkm. 31,277 innev. (1892). 
<b>Ångfartyg,</b> ångbåt, ångare (D. <i>dampskib,</i> T. <i>dampfschiff, -boot, dampfer,</i> Eng. <i>steamboat, -ship, -vessel, steamer,</i> Fr. <i>bateau à vapeur, vapeur</i>), fartyg, som framdrifves antingen uteslutande eller hufvudsakligen medelst en i detsamma befintlig ångmaskin. En kraftig sådan är anbragt i fartygsskrofvets midt, och kraften verkar på en axel, som antingen, vinkelrätt mot fartygets längdriktning, går ut genom fartygets sidor och vid hvardera änden har ett <i>skofvelhjul</i> (se Hjulhus och Hjulskoflar), eller ock gar i fartygets längdriktning ut från akterstäfven, der den under vattnet drifver en skruf, en s. k. <i>propeller</i> (se d. o.). Fartyg af den förstnämnda och äldre typen kallas hjulångfartyg, de af den sistnämnda propellerångare. Våra dagars handelsflottor och passagerarebåtar utgöras till allra största delen af propellerångare, och krigsfartygen nyttja uteslutande propeller. — Tanken att med ångans hjelp kunna framdrifva ett fartyg mot vind och ström uppstod redan på 1600-talet, och åtskilliga försök berättas hafva blifvit gjorda i olika land. Problemet kunde dock ej lösas, förr än ångmaskinen nått den utveckling, som den fick genom Watt i England (1769–82). År 1783 framställde den franske markisen Jouffroy en hjulbåt, som var ämnad för fart på Saône, men hans företag vann ej erkännande. Den skotske ingeniören W. Symington byggde 1788 en ångbåt, som gick på Dalswintonsjön, och då försöket ansågs lyckadt, byggdes 1802 flere båtar efter samma system för att gå på Clyde-kanalen. De stora förhoppningar, som Symingtons försök ingifvit, blefvo dock snart svikna. Emellertid hade en ung amerikansk ingeniör, Rob. Fulton (se denne), fått medfölja Symingtons ångbåt och studera dess konstruktion. Han hade redan förut fått idén till ångbåtar af en amerikan Rumsey, som jämte John Fitch 1786 byggt ett slags ångbåt i Amerika (den lär hafva gått bra, men affären bar sig ej). Amerikanska sändebudet i Paris, Livingstone, intresserade sig mycket för ångbåtsfrågan, och på hans uppmaning konstruerade Fulton 1803 sin första ångbåt. Denna gick på Seine; men fransmännen förstodo ej sakens stora vigt, och Napoleon ansåg alltsammans som charlataneri. Fulton begaf sig då till New York och byggde der 1807 med Livingstones hjelp ångbåten »Clermont». Fartyget var 42,67 m. långt, och maskinen, om 20 hästkrafter, var från Watt i England. Knappast tio personer trodde på sakens framgång, och då båten i Aug. 1807 utgick på sin första tur, hånskrattade folkmassan. Men då farkosten verkligen gick, gick lugnt och säkert, med jämförelsevis snabb fart, förbyttes hånet till oändligt jubel. »Clermont» är den <i>första praktiskt användbara ångbåt,</i> den första, som verkligen uppehållit en trafik. Den gjorde reguliera turer på Hudsonfloden. Förtroendet växte; passagerare strömmade till, och snart visade det sig, att affären gick med vinst. Man började då bygga flere dylika båtar för fart äfven på andra floder i Amerika; och från denna anspråkslösa början hafva småningom utvecklat sig de storartade palats-ångare, som numera ila fram på Amerikas stora floder. Det första ångfartyg, som i Europa kom till praktisk nytta, var båten »The Comet», byggd i Glasgow af Henry Bell 1811–12 för trafik på floden Clyde. 
Till 1819 hade 60 hjulångare blifvit byggda. Under tiden hade i Amerika aktningsvärda försök gjorts att med ångare trafikera äfven de stora hafven och 1819 verkställdes en resa, delvis under segel, med ångaren »Savannah» från Savannah i Amerika till Liverpool, men företaget blef utan praktiskt resultat. I början af 1830-talet gjordes ytterligare ett dylikt försök af amerikanskt bolag, men affären bar sig ej. Man ansåg ännu allmänt, att det var alltför riskabelt att anförtro sig åt ångbåtar under en resa öfver verldshafvet. Man föredrog segelfartygen. Visst är också, att säkerhetsåtgärderna vid denna tid voro ytterst bristfälliga. Man riskerade i det hela mindre på ett segelfartyg än på en ångare. Äfven i Tyskland hade man börjat bygga ångbåtar, och den engelska varsamheten gaf Tyskland i början försteget. I Sverige hade Samuel Owen redan 1816 gjort försök med ångbåtsfart, i det han byggt och insatt en maskin i en roslagsskuta. Här nyttjades för första gången idén med skrufven. Båten kallades »The witch of Stockholm», men ansågs misslyckad. Owen föredrog då att bygga hjulbåtar, och hans första ångbåt, »Amphitrite», gjorde 1818 resor mellan Stockholm, Vesterås och Upsala. Sedan Motala byggt sin första sjöångmaskin, 1828, började antalet ångbåtar blifva allt större i Sverige. Det första svenska jernångfartyget, »Skandia», byggdes 1842. — Då England icke ville stå efter Amerika och dessutom hade kolonier på andra sidan verldshafven att bevaka samt man öfvertygat sig om att man med ångare kunde trafikera de stora hafven, bildades 1836 i Bristol ett bolag för ångbåtsfart på Atlanten. Den 23 April 1838 anlände »Sirius» och »Great Western» till New York från Queenstown i England efter resp. 18 och 14 dagars resa, medförande så väl last som passagerare, och man kan säga, att med denna dag den egentliga <i>ångbåtsfarten mellan jordens skilda land</i> tog sin begynnelse. Den första regelbundna ångbåtstrafiken på Amerika (Liverpool–New York) öppnades 1840 af det efter sin stiftare uppkallade Cunard-bolaget. Derefter har det ena stora ångbåtsbolaget efter det andra tillkommit (Inman-linien 1850, White Star-linien 1870 o. s. v.). Cunard-bolaget, som började med fyra ångare, hade ett betydande årligt statsunderstöd. Omkr. fjorton dagar åtgingo i allmänhet för resorna. Emellertid fortforo ännu länge segelfartygen att täfla med ångfartygen äfven i afseende på passageraretrafiken, dels derför att man ännu ansåg ångfartygen farligare än segelfartygen, dels emedan de förra, 
page_number=216, index= - Ångermanlands östra kontrakt ... 
som voro jämförelsevis små, hufvudsakligen lade an på 1:sta och 2:dra klassens passagerare. Den stora emigrantströmmen (3:dje klassens passagerare) gick fortfarande med seglande fartyg. — Snart började man finna, att hjulkonstruktionen ej var lämplig för ångare, som gingo på de stora hafven: konstruktionen var invecklad, mekanismen kom ofta i olag och bränsleåtgången var betydlig. Den förste, som bragte propellern till praktisk användning, var John Ericsson. Han löste patent på densamma i England 1836 och utförde följ. är sina försök i London. Han hade dock motståndare, hvarför han öfvergaf England och flyttade till Amerika, der man bättre insåg idéns värde. Snart insågs ock allmänt fördelen af propellern, och ångbåtsbolagen täflade om att tillgodogöra sig denna uppfinning. De rivaliserande bolagen sökte äfven öfverträffa hvarandra i alla andra fordringar, som efter hand uppställdes, såsom snabbhet, utrymme, lyx, beqvämlighet och säkerhet. Det var i synnerhet de bolag, som trafikerade Amerika, hvilka sökte öfverbjuda hvarandra i dessa hänseenden. Inman-linien (numera kallad American-linien), som 1850 börjat täfla med Cunard-linien, införde först propellern på sina fartyg samt upptog äfven 3:dje klassens passagerare. Men detta senare i synnerhet gjorde, att fartygens dimensioner måste ökas. Det var med anledning deraf, som ett engelskt bolag 1854–58 byggde den bekanta ångaren »Great Eastern» (se d. o.), som var afsedd att kunna upptaga 3,000 passagerare. Fartyget gjorde visserligen en del resor mellan Europa och Amerika, men företaget bar sig ej. Varnade deraf, hafva ångbåtsbyggarna sedan blott småningom ökat dimensionerna å verldshafsångarna, men dessa dimensioner hafva numera nästan uppnått »Great Easterns». På samma gång dimensionerna ökats, har äfven hastigheten ökats, i synnerhet sedan Thornycroft i London börjat bygga små ångbåtar med en fart af 20 till 30 knop. Sålunda göra ångarna, som förr behöfde fjorton dagar till resan mellan England och Amerika, färden nu på sju eller fem, ja man hoppas, att den snart skall kunna göras på fyra dygn. På samma gång hafva äfven beqvämligheterna och säkerhetsåtgärderna ökats. Hytter och salonger hafva förlagts midskepps för att minska obehaget af skakningen och sjögången. Dubbla skrufvar, dubbla stafvar och bottnar samt vattentäta skott minska faran för olyckshändelser, likasom äfven ett tillräckligt antal ångbarkasser och småfartyg tryggar passagerarna i händelse sådana skulle inträffa. Fyrar, fyrskepp, mistlurar, klockbojar och lysande bojar, ofta långt ut i öppna hafvet, bidraga äfven att göra resorna öfver hafven säkrare än förr. Maskinkraftens ökande samt materialets och maskinernas förbättrande höllo äfven jämna steg med det öfriga. Från trä hade man på 1840-talet småningom öfvergått till jern och stål (hvarigenom det blifvit möjligt att åstadkomma tillräckligt starka skepps-skrof af den långsträckta och smidiga form, som erfordras för ångfartyg), och inom kort torde aluminium intaga ett betydligt rum bland skeppsbyggnadsmaterielen. Bland nutidens bästa och snabbaste fartyg må nämnas Cunard-liniens ångare »Campania» och »Lucania» om resp. 12,000 och 15,000 ind. hästkrafter. De äro 189 m. långa, göra 22 knops fart och kosta 1,200,000 kr. hvardera. Vidare märkas American-liniens »Paris» och »South Work», Inman-liniens »City of Paris» samt White Star-liniens »Teutonic», »Majestic» och »Gigantic». Sistnämnda båt, hvilken ännu ej är färdig, skall blifva 213 m. lång och 20 m. bred, hafva 15,000 tons drägtighet och 45,000 hästkrafter samt göra 27 knops fart. Den blir något längre än »Great Eastern». 
Öfver alla haf befordras numera post och passagerare med ångfartyg. Bland de förnämsta linierna eller bolagen må i korthet nämnas Cunard-, White star- och American-linierna (England), Compagnie générale transatlantique (Frankrike), Norddeutsche Lloyd (Bremen) och Hamburg Amerikanische paketfarht, genom hvilka Liverpool, London, Havre, Bremen och Hamburg stå i regelbunden förbindelse med New York. Vidare märkas Allan-, Anchor- och Guion-linierna (England), den nederländska linien mellan Amsterdam och New York, Red Star-linien mellan Antwerpen och New York samt Thingvalla-linien, som befordrar passagerare och post från Köpenhamn, Göteborg och Kristianssand till Förenta staterna. Främst bland verldens ångfartygsrederier står Peninsular and Oriental steamship company (förkortadt: P & O) i London. Dernäst kommer Norddeutsche Lloyd. Men om British India company och British India associated, hvilka idka samtrafik, skulle sammanslås till ett, blefve detta det största ångfartygsbolaget i verlden. Ett storartadt rederibolag är äfven Österrikisk-ungersk Lloyd. Längs norska kusten underhålles förbindelse från Kristiania till Hammerfest och Vadsö, likaså finnes förbindelse mellan Köpenhamn samt Island och Grönland. Längs Sveriges hela kust finnes en rad i hvarandra ingripande ångbåtslinier; derjämte uppehålles direkt förbindelse från Stockholm, Göteborg och Malmö till en mängd utländska större platser. En engelsk linie går genom Magalhães sund till Valparaiso och Panama. Indiska hafvet och Stilla hafvet ända till Japan och Australien befaras reguliert af engelska, holländska, spanska m. fl. nationers ångare. Ingen kust, ingen större sjöstad i verlden är numera utan regelbunden ångbåtsförbindelse med de förnämsta sjöstäder i Europa, och vissa städer bilda liksom knutpunkter, som anlöpas af snart sagdt hela verldens ångbåtsflottor; sådana äro bl. a. Liverpool, Southampton, Hamburg, Alexandria och Suez. I de register, som årligen utgifvas af »Lloyd» (se d. o. Bd IX) i London och »Veritas» (se d. o.) i Paris upptagas namnen på verldens flesta fartyg, deras egare m. m. Enligt Bureau Veritas' »Répertoire general» för 1893–94 funnos öfver 10,600 handelsångare om sammanlagdt 15,000,000 tons brutto drägtighet (i dessa siffror medräknas icke ångfartyg om mindre än 100 tons drägtighet). Af dessa kommo på 
page_number=217, index= - Ångermanlands östra kontrakt ... 
 England  5,694  ångare  af 9,383,000 tonsbrutto Tyskland  779  » » 1,144,000 »  » Frankrike  500  » »  856,000 »  » Amerika  423  » »  642,000 »  » Spanien  354  » »  439,000 »  » Norge  490  » »  367,000 »  » Italien  218  » »  323,000 »  » Holland  201  » »  302,000 »  » Ryssland  297  » »  235,000 »  » Sverige  459  » »  212,800 »  » Österrike  137  » »  209,700 »  » Danmark  226  » »  183,000 »  » Japan  179  » »  142,000 »  » Grekland  96  » »  128,000 »  » Brasilien  176  » »  120,000 »  » Belgien  63  » »  113,000 »  » Portugal  39  » »  64,000 »  » Turkiet  63  » »  59,000 »  »  
Segelfartygen utträngas i våra dagar alltmer af ångare, och man torde kunna påstå, att f. n. minst 3/4 af all sjötrafik ombesörjes med ångkraft. — Om de moderna krigsångfartygen se Pansarfartyg. Jfr för öfrigt Ångmaskinen och Ångpanna samt Flotta, Handelsflotta, Skeppsbyggeri och Sjöfart. L. H. 
<b>Ångfartygsbefälhafvare.</b> Enligt för Sverige gällande bestämmelser skall å hvarje till handelsflottan hörande passagerare-ångfartyg samt å utomskärs gående ångfartyg med mera än 10 hästars nominel maskinkraft behörig befälhafvare vara anställd, som skall hafva uppnått 21 års ålder samt vara svensk eller norsk undersåte. — Är fartyget ett utomskärs gående bogseringsångfartyg med mera än 10 hästars nominel maskinkraft eller ett mindre, fjerde klassens passagerare-ångfartyg, som icke får föra flere än 120 passagerare eller hvilket, oberoende af passagerare-antalet, icke gör längre resor än inom 1 geografisk mil (= 4') från sin hufvudstation, må såväl dess befälhafvare som dess maskinist vara oexaminerade, med vilkor dock att den förre innehar af konungens befallningshafvande utfärdadt tillståndsbevis att sådant fartyg föra samt att den senare deltagit i ångmaskiners skötsel och företett intyg af sakkunnig person, att han eger för maskinistbefattning praktisk duglighet. För erhållande af omförmälda tillståndsbevis för befälhafvare fordras nöjaktigt intyg om nödig erfarenhet i sjömansyrket och i ångmaskiners skötsel samt att hafva gjort sig känd för ordentligt uppförande. Detta tillståndsbevis kan af samma myndighet återkallas, när sådant finnes nödigt. — Om ett ångfartyg af hvad slag eller storlek som hälst befar Östersjön, Nordsjön, Engelska kanalen t. o. m. Brest samt Storbritannien och Irland med dithörande öar, skall dess befälhafvare innehafva åtminstone styrmansbref och derjämte hafva aflagt antingen särskild examen i ångmaskinlära, sedan han undergått styrmansexamen, eller ock sjöofficersexamen eller sjökaptensexamen enligt 1890 års navigationsreglemente. Dessutom skall å sistnämnda fartyg vara anställda en styrman och en maskinist, båda examinerade, samt, om fartyget eger föra passagerare och är bestämdt till farvatten bortom Skagen och Lindesnäs, äfven en andre styrman. — Skall ett ångfartyg befara vidsträcktare farvatten än de nyss nämnda, måste dess befälhafvare vara försedd dels med befälhafvarebref, dels med betyg öfver aflagd ångfartygsbefälhafvare-examen eller öfver aflagd examen i ångmaskinlära vid navigationsskola i riket eller vid någon af flottans underbefälsskolor, hvarjämte å fartyget skola finnas anställda en öfvermaskinist och en maskinist, båda examinerade. Sistnämnda bestämmelse om anställande af öfvermaskinist gäller äfven ett passagerare-ångfartyg, som är bestämdt till farvatten bortom Skagen och Lindesnäs. Den, som före d. 1 Apr. 1880 varit berättigad att föra befäl å passagerare-ångfartyg, eger, utan att innehafva befälhafvare- eller styrmansbref, fortfarande samma rättighet. 
Före 1851 kräfdes endast ett intyg af sakkunnig person, att befälhafvaren egde vederbörlig insigt i förande af ett ångfartyg. Föreskriften om s. k. »ångfartygsbefälhafvare-examen», som 1851 (med närmare bestämmelser år 1861) anbefalldes för vinnande af behörighet att föra befäl å passagerare-ångfartyg, upphörde att vara gällande 1890, då nu gällande reglemente för navigationsskolorna i riket utfärdades, enligt hvilket ångmaskinlära ingår bland öfriga ämnen i sjökaptensexamen. Särskild examen i ångmaskinlära kan dock få afläggas af den, som genomgått endast styrmansexamen, hvarigenom behörighet vinnes att föra ångfartyg enligt de närmare bestämmelser här ofvan angifvits (jfr k. förord. angående befälet å svenska handelsfartyg 1878 jämte förändringar i Sv. förf. saml. 1880, 1882 och 1890). 
År 1857 bildades Ångfartygsbefälhafvaresällskapet i Stockholm (»Sällskapet Å. B.»), som har till ändamål bl. a. att i mån af sina tillgångar bereda pensioner och understöd åt dem bland sina medlemmar, hvilka till följd af sjukdom eller andra ömmande omständigheter deraf kunna komma i behof. Vid 1893 års slut uppgick sällskapets pensions- och understödsfond till 110,700 kr. och ledamöternas antal till 250. R. N. 
<b>Ångfärgtryck.</b> Se Tygtryck. 
<b>Ångfärja.</b> Se Färja. 
<b>Ånggevär.</b> Se Ångskjutvapen. 
<b>Ånghammare.</b> Se Hammare 1. 
<b>Ånghvissla.</b> Se Ljudsignaler och Mistsignalapparater. 
<b>Ångkanoner.</b> Se Angskjutvapen. 
<b>Ångkokning.</b> Under det att man i hushållet vanligen sätter direkt öfver elden den vätska, som skall upphettas, nyttjas i fabriksdriften till betydlig utsträckning metoden att frambringa vattenånga i en särskild ångpanna och låta denna ånga upphetta de vätskor, som skola kokas. Fördelarna af ett sådant förfaringssätt äro att vidbränning omöjliggöres, att man från en enda eld kan förse en massa kokapparater med ånga samt att kokningen ofta kan företagas i träkärl, då ju desamma icke komma i beröring med elden. I många fall är det lämpligt att leda ångan ur ångpannan genom ett metallrör direkt in i den ifrågavarande vätskan. Ångan af gifver då fullständigt sitt värme och förtätas sjelf till 
page_number=218, index= - Ångermanlands östra kontrakt ... 
vatten, som blandar sig med vätskan och sålunda ökar hennes volym samt förtunnar henne. Man erhåller direkt äfven mycket starka lösningar, om man låter ångan verka på salt, socker o. dyl., och ur färgträspånor kan man på detta sätt fullständigt utdraga färgämnet. Af någon vigt är metoden äfven för landthushållningen, i det att foder, som uppmjukats genom ångkokningen, är mera smakligt för kreaturen, om också ej, såsom vanligen uppgifves, särdeles mycket lättsmältare; det gör djuren ömtåliga och bör ej gifvas åt andra än gödsvin. — I alla de fall, der det af ångans förtätning uppkomna vattnet icke får komma i beröring med vätskan (t. ex. vört i bryggerier; mäsk i spritfabriker, sockersafter), ledes ångan till mellanrummet mellan kärlets dubbla bottnar eller till spiralformigt vridna rör, anbragta öfver kärlets botten. Ett enkelt sätt för ångkokning af vegetabiliska födoämnen är att anbringa dem i kokkärlet på en sållartad ställning ofvanom det kokande vattnet, från hvilket het ånga då tränger upp genom sållhålen och verkar på råämnena. För större spisinrättningar (t. ex. »ångkök», se d. o.) användas slutna grytor, i hvilka rör från en ångpanna ledas in och de heta vattenångorna lika snabbt som kraftigt genomtränga råämnena. Sålunda beredd mat är särdeles välsmakande. Se äfven Papins gryta. 
<b>Ångkultur,</b> åkerjordens bearbetning medelst plogar eller harfvar, hvilka drifvas med ångkraft. Se Plog, sp. 1404. 
<b>Ängkök,</b> folkkök (T. <i>volksküchen</i>), kallas offentliga, vanligen af kommunerna eller af välgörenhetsföreningar anlagda eller understödda anstalter, hvilkas bestämmelse är att förskaffa den fattigare befolkningen en god och närande, om ock enkel, kost till tänkbart billigaste pris. Maten beredes i stor skala och hälst medelst ångkokning (se d. o.) samt utportioneras såväl till spisning på stället som till afhemtning. Dylika inrättningar finnas numera i många större städer och industriella samhällen, särskildt i Tyskland (det första folkköket derst. öppnades i Leipzig 1849), Österrike-Ungern, Ryssland och Holland. I synnerhet hafva de tagit fart i Tyskland efter öppnandet af det första folkköket i Berlin 1866. År 1891 funnos i Berlin 15 sådana, i hvilka 10 à 12 tusen personer dagligen intogo sin måltid. Det första ångköket i Sverige anlades i Göteborg 1858 (s. å. fick Kristiania ett förträffligt sådant, ännu i verksamhet), och d. 10 Jan. 1859 öppnades ett dylikt i Stockholm i huset n:r 82 Regeringsgatan (se derom »Illustrerad tidn.» 1859, n:r 2 o. 3). Tilloppet till dessa båda var i början mycket stort, men aftog hastigt, och inrättningarna egde ej länge bestånd. Äfven i andra städer följdes exemplet, men med samma nedslående resultat. På 1880-talet inrättades i Malmö ett fortfarande mycket anlitadt ångkök, och under samma årtionde anlades tvänne sådana i Stockholm (det ena, anlagdt på Kungsholmen af grosshandl. L. O. Smith, flyttades sedan till Sundsvall). Det är emellertid först med de tre på hösten 1891 i Stockholm öppnade, under prins Karls hägn ställda ångköken, som dylika inrättningar derstädes synas hafva tillvunnit sig förtroende af just dem, till hvilkas bästa de anordnas. Dessa trenne kök (ett på Östermalm, ett på Södermalm och ett på Kungsholmen) voro under den första vintern endast provisoriska, men blefvo följande höst permanenta, hvarjämte en filial till Kungsholmsköket inrättades. I regeln serveras endast middagsmål. Portionerna (soppa samt fläsk eller kött med potates) äro af två slag: »större» portion, à 20 öre, och »mindre» portion, à 15 öre, båda utan bröd. Under räkenskapsåret d. 1 Okt. 1892–1 Okt. 1893 uppgick middagsportionernas antal (för alla fyra köken) till 478,526. Inkomsterna belöpte sig till 105,848 kr., utgifterna till 111,712. — Um anläggningen och skötseln af folkkök se M. P. Wolff: »Die ernährung der arbeitenden klassen» (1885), och G. Retzius' upps. i »Aftonbladet» 1891, n:r 265, 267 och 268. 
<b>Ångmaskinen</b> (D. <i>dampmaskine,</i> T. <i>dampfmaschine,</i> Fr. <i>machine à vapeur,</i> Eng. <i>steam-engine</i>) består, i sin enklaste form, af en cylinder, i hvilken en piston, påverkad af ångtrycket, röres fram och åter. Pistonens fram- och återgående rörelse öfverföres till en vef (se d. o.), som derigenom erhåller en kringgående rörelse. — Fransmannen Denis Papin var den förste, som framställde idén att medelst ånga drifva en uti en cylinder rörlig piston fram och åter. Han hällde vatten i bottnen af ett cylindriskt kärl och inpassade ofvantill i cylindern en piston. Denna apparat var den första ångmaskinen (1690). Den gick emellertid så långsamt, att den blef utan praktisk användbarhet. Tanken att medelst en af ånga fram och åter drifven piston åstadkomma för praktiska ändamål brukbar drifkraft upptogs sedermera af en engelsk smed vid namn Newcomen, som 1711 uppsatte en sådan apparat vid en kolgrufva i närheten af Wolverhampton, i ändamål att dermed uppfordra vatten. Denna apparat hade en särskild ångpanna, och ofvanpå denna var ångcylindern fäst. Vatten insläpptes i cylindern för ångans kondensering, och såväl ånga som kallvatten utsläpptes med kranar, som sköttes för hand. Detta arbete utfördes vanligen af unga gossar, och en sådan vid namn Humphrey Potter föll på den idén att genom ett system af snören och motvigter låta maskinen sjelf utföra detta arbete. Han lyckades fullständigt och blef derigenom uppfinnaren af <i>den första sjelfverkande ängmaskinen.</i> En sådan kom omkr. 1730 till Sverige, och en beskrifning öfver denna »eld- och luftmachin vid Dannemora grufvor» författades af M. Triewald (1734). De framsteg, som dittills blifvit gjorda, voro emellertid mera att tillskrifva tillfälligheter än beräkningar. Först sedan lagarna för det bundna värmet blifvit uppställda och bevisade, af professor Joseph Black i Edinburgh omkr. 1762, kunde en konstruktion af ångmaskiner på vetenskapliga grunder komma ifråga; och det var den skotske mekanikern James Watt (se denne) i Glasgow, som genom sina uppfinningar blef den egentlige grundläggaren till vår tids ångmaskin (1769). Han konstruerade bl. a. särskilda kondensorer med tillhörande 
page_number=219, index= - Ångermanlands östra kontrakt ... 
luftpump, vidare <i>dubbelt verkande ångcylindrar</i> (1782), der ångan arbetade på båda sidor af pistonen, då man förut alltid begagnat ångcylindrar, som voro öppna åt ena änden (<i>enkelt verkande cylindrar</i>). Hans verkmästare William Murdock uppfann sliden och excenterskifvan, och dermed var ångmaskinen bringad till den form, som den bibehållit intill våra dagar, ty sedan dess har den till principen icke undergått några nämnvärda förändringar. — Under ångmaskinens tidigaste skede stod jernplåt af lämpliga dimensioner icke att erhålla, hvarför den tidens ångpannor voro ytterst svaga, och man måste åtnöja sig med ångtryck af 0,1 till 0,3 kg. pr qvcm. Behofvet af gröfre jernplåt blef emellertid snart tillgodosedt, och redan omkr. år 1800 kunde man framställa ångpannor, som utstodo 1 till 2 kg. ångtryck. Detta ledde engelsmannen Trevithick 1801 på tanken att på det sätt förenkla ångmaskinen, att <i>den förbrukade ångan släpptes ut i luften i st. f. uti en särskild kondensor.</i> Derigenom kunde såväl kondensorer som luftpumpen alldeles utelemnas. För att emellertid någon nämnvärd effekt af en sådan förenklad maskin skulle kunna erhållas, måste betydligt högre ångtryck än det förut brukliga användas. Och man kallade derför sådana maskiner, som saknade kondensorer, för högtrycksmaskiner, hvilken benämning sedermera bibehållits, ehuruväl högtrycksmaskinerna numera alldeles icke nödvändigtvis arbeta med högre ångtryck än kondenseringsmaskinerna. Förr brukade man kalla kondenseringsmaskinerna för <i>lågtrycksmaskiner,</i> en benämning, som numera icke längre har något berättigande. 
Att ångmaskinen i vår tid erhållit en vidsträckt användning, är allmänt kändt. Sin största betydelse torde den fått genom skapandet af den nyaste tidens storartade transportmöjligheter. Helt säkert har lokomotivet till lands och ångfartyget till sjös i högre grad än någon annan mensklig skapelse inverkat på eller rent af framkallat våra nuvarande lefnadsförhållanden. Lokomotivet är, som bekant, en af ångmaskin drifven vagn, som användes till att framdraga andra, lastade vagnar på en med jern eller stålskenor belagd väg. Redan Watt, Murdock och Trevithick byggde s. k. »ångvagnar», men dessa kommo icke till användning eller utveckling, mest kanske derför att frågan blifvit för tidigt väckt. Det var först sedan behofvet af ångvagnar tydligare gjort sig känbart — derigenom att trafiken på vissa vägsträckor växte ut vida utöfver hvad som befanns möjligt att sköta med vanliga dragare —, som frågan å nyo upptogs och fick sin lösning. År 1827 utlyste direktionen för en ny jernväg mellan Liverpool och Manchester en täflan med pris för en för dess linie lämplig »ångvagn», och 1829 egde en täflan rum mellan tre lokomotiv, ett af Robert Stephenson, ett af Timothy Hackworth samt ett af Braithwaite och John Ericsson. Af dessa ansågs Stephensons vara det bästa (se Jernvägar, sp. 1159), men det kom ej till någon nämnvärd användning. År 1830 levererade Mr. Bury till samma jernväg ett lokomotiv, som hade 4 hjul (kopplade medelst vefstakar), tubpanna med ångbläster och horisontala cylindrar mellan hjulen, allt i hufvudsak lika med hvad ännu brukas. Redan år 1827 hade dock Hackworth användt <i>ångbläster,</i> hvarmed menas, att den förbrukade ångan från cylindrarna utsläppes i skorstenen för åstadkommande af det våldsamma drag och deraf framkallade ytterst lifliga förbränning i eldstaden, som är utmärkande för alla lokomotiv. De hafva nämligen alltid högtrycksmaskiner; kondensorer förekomma icke på lokomotiv. Ungefär samtidigt hade fransmannen Seguin planlagt lokomotiv-tubpannan, så att Burys lokomotiv var egentligen icke någon nyhet, på annat sätt än att deruti funnos lyckligt och framgångsfullt tillämpade de idéer, som dittills blifvit framställda. Lokomotivet var emellertid i hufvudsak färdigt, och sedan denna tid hafva förbättringarna egentligen varit allenast en utveckling af den redan bestämda urtypen. — Redan under 1700-talet gjordes försök att trafikera medelst ångfartyg (se d. o.), och en och annan uppfinnare lyckades t. o. m. att få sitt fartyg eller sin båt att gå fram. Men dervid stannade det, tills Fulton 1807 byggde ångfartyget »Clermont», med hvilket han uppehöll trafik mellan New York och Albany. Han följdes snart af flere konstruktörer i England och annanstädes. De första för öppen sjö afsedda ångfartygen hade stora svårigheter att bekämpa med anledning af den i pannan uppkommande pannstenen (se Ångpanna), hvilken under förra hälften af 1800-talet ansågs omöjliggöra användandet af ångfartyg till fraktfart. Det var först sedan engelsmannen Hall omkr. 1850 uppfunnit <i>ytkondensorn,</i> som någon afsevärd utveckling af ångfartyget kunde ifrågakomma. Genom ytkondensorn undanröjdes fullkomligt de svårigheter, som pannstenen beredde; och sedan man blef qvitt pannstenen, kunde man öka ångtrycket så högt, som materialens hållfasthet tillåter, och derigenom ernå en besparing af såväl bränsle som maskinvigt, hvarom man ännu för 40 år sedan icke vågade drömma. Ytkondensorn består af ett vanligen i maskinens ramverk inbygdt, lufttätt kärl, hvarigenom små rör till stort antal blifvit dragna, i ändamål att derigenom åstadkomma en mycket stor beröringsyta för maskinens afloppsånga, hvilken nedsläppes i denna kondensor för hvarje maskinslag. Ångan kondenseras vid beröringen med kondensortuberna, hvilka hållas svala medelst genom dem cirkulerande kallt vatten. Det uppkommande kondenseringsvattnet, som gifvetvis är alldeles rent, inmatas åter i pannan, och då några orenligheter alltså icke med matarevattnet tillföras pannan, kan någon pannsten häller icke uppkomma. <i>Propellern</i> (se d. o.) och ytkondensorn kunna anses för det utsäde, ur hvilket vår tids sjöångmaskin småningom uppvuxit. Ytkondensorn tillåter användandet af så höga ångtryck, som materialet i pannorna förmår uthärda, och propellern tillåter användandet af så stor pistonhastighet, som maskindelarnas hållbarhet medgifver. 
Ånga har i likhet med alla andra gasarter egenskapen att sträfva till att oupphörligt 
page_number=220, index= - Ångmaskinen ... 
utvidga sig. Om derför ångan instänges i ett slutet kärl, utöfvar den ett tryck på kärlväggarna, och detta större, ju mera sammantryckt och ju hetare ångan är. Om kärlet är en cylinder med dertill hörande rörlig piston, drifves pistonen framåt, så snart ångans tryck är större än pistonens motstånd. Multiplicerar man ångans tryck på pistonen, angifvit i kg., med pistonens väg i meter, uppkommer det matematiska begrepp, som kallas <i>mekaniskt arbete,</i> i detta fall angifvet i kilogram-meter. Då ångmaskinen på Watts tid först uppkom, utfördes mekaniskt arbete för industriella ändamål mestadels af hästar, som arbetade på hästvandringar, och de första ångmaskinerna voro just afsedda att ersätta de förut brukliga hästarna. Enligt af Watt gjorda undersökningar kunde en häst, som arbetade 8 timmar dagligen, afgifva en arbetsmängd, som motsvarade 33,000 engelska skålpundfot i minuten. Watt kallade derför 33,000 engelska minut-skålpund-fot för <i>en hästkraft</i> (<i>horsepower</i>); och i syfte att gifva allmänheten ett begrepp om ångmaskinernas effekt angaf han arbetsförmågan af sina maskiner i detta mått. Detta begrepp har, som bekant, bibehållit sig till våra dagar. Angifven i metermått är en hästkraft = 75 sekund-kilogram-meter. — Antag att vi hafva en ångmaskin med en piston-area af 400 qvcm., ett medeltryck derpå af 2 kg. pr qvcm. och en slaglängd af 0,3 m. samt att den gör 100 slag i minuten. Trycket på pistonen blir då 800 kg. och pistonens väg 60 m. i minuten, eller 1 m. på 1 sekund: effekten alltså 800 sekund-kilogrammeter, eller i rundt tal 10 1/2 hästkrafter. Om denna maskin i stället uppdrifves till 300 slag i minuten, blir <i>pistonhastigheten</i> 180 m. i minuten, eller 3 m. på 1 sekund. Ifall ångtrycket bibehålles oförändradt, blir effekten af samma maskin 31,5 hästkrafter, och maskinens vigt behöfver icke afsevärdt ökas genom gröfre dimensioner på dess rörliga delar. Det är icke längesedan man betraktade det som praktiskt omöjligt att använda större pistonhastighet än omkr. 1 m. i sekunden, och de gamla hjulångbåtsmaskinerna uppnådde icke hälften af denna siffra. Lokomotivingeniörerna torde varit de förste, som öfverskridit denna gräns, men det var engelsmannen Thornycroft förbehållet att på 1870-talet fullständigt slå alla rekord i denna riktning. Han gick på sina minbåtar med ens upp till 600 maskinslag i minuten och en pistonhastighet af 3 m. i sekunden. Den af Thornycroft beträdda vägen har sedermera blifvit ifrigt följd, och resultatet har blifvit, att man numera utan svårighet uttager 10 hästkrafter ur en ton maskinvigt, då man för 20 år sedan icke kunde få mer än 3 till 5 hkr. ur hvarje ton vigt af maskineriet. 
Om ånga af t. ex. 6 kg. tryck på qvcm. verkar på en piston af 100 qvcm. area, så verkar ett tryck af 600 kg. på pistonen. Är det motstånd pistonen röner af belastning, friktion m. m. mindre än dessa 600 kg., så rör sig pistonen framåt, så länge frisk ånga påsläppes. Afbrytes ångtilloppet. stannar pistonen, då ångans tryck derpå och pistonens motstånd äro i jämnvigt. Vi antaga, att pistonen då rört sig 1 cm. Om man derefter minskar belastningen på pistonen med 300 kg., rör sig pistonen åter framåt, emedan ångan utvidgar sig, eller expanderar, intill dess att jämnvigt mellan ångans tryck på pistonen och dennas motstånd å nyo inträder. Ångans volym har då ökat sig från 100 till 200 kub. cm. och trycket i samma förhållande minskats från 6 kg. till 3 kg. på qvcm., hvarjämte pistonen har rört sig 1 cm. Borttagas nu ytterligare 100 kg. af belastningen, rör sig pistonen ytterligare framåt, intill dess att ångans volym ökat sig i förhållandet 2 till 3, eller till 300 kub. cm., och trycket minskats till 2 kg. på qvcm., då pistonen rört sig ytterligare 1 cm. Pistonen har således rört sig i allt 3 cm., och den har lyft:    600  kg.  1  cm.  högt.   300  kg.  1  cm.  »   200  kg.  1  cm.  » ————————————————  d. v. s. 1,100  kg.  3  cm. högt.  
Hade frisk ånga varit pådragen under hela pistonens väg af 3 cm., skulle pistonen visserligen lyft 1,800 kg., men då hade åtgått tre gånger så mycket ånga. Man har alltså utfått 1,83 gånger mera arbete ur ångan genom att låta den expandera till tre gånger ursprungliga volymen, än då den begagnas utan expansion. Tänker man sig. att i nyssnämnda fall ångan får ytterligare expandera, t. ex. 6 gånger, så utfår man 2,48 gånger så mycket arbete, som då samma ånga användes utan expansion. Man expanderar nu för tiden mycket längre: 8 à 10 gånger är mycket vanligt, och af det anförda synes, att effekten ur en gifven ångqvantitet derigenom ytterligare ökas. Men denna höga <i>expansion</i> har blifvit praktiskt möjlig endast derigenom att man använder höga ångtryck: 10 till 12 kg. pr qvcm. förekomma numera allmänt. 
I praktiken visar det sig vara omöjligt att genom expansion erhålla så stor effekt ur ångan, som den enligt teorien borde vara. Ty om en kondenseringsmaskin arbetar med t. ex. 4 kg. ångtryck, så är ångans temperatur, da den först inkommer i cylindern, 152°. Men då samma ånga verkat i cylindern och nedsläppes i kondensorn, faller temperaturen till 40°. Temperaturskilnaden i cylindern under ett maskinslag uppgår således i detta fall ända till 112°. Att ångcylindern härigenom måste blifva afkyld och antaga ett slags medeltemperatur, hvilken högst betydligt understiger den, som motsvarar begynnelsetrycket, är en sjelfklar sak; och följden blir, att då frisk ånga inkommer i cylindern, möter hon der jernytor, som hafva betydligt lägre temperatur än hennes egen, och hon kondenseras derför till större eller mindre del och anskjuter i form af vattendroppar på cylinderväggar och pistoner. 
Genom denna kondensation blifva ångans temperatur och tryck betydligt nedsatta, så att den påräknade effekten af ångans expansion blir mycket reducerad. Man har sökt råda bot för detta onda genom att uppvärma cylindern utifrån, på det sätt att cylindern göres dubbel och det uppkommande mellanrummet (<i>ångtröjan</i>) fylles med frisk ånga från pannan. Effekten af den 
page_number=221, index= - Ångmaskinen ... 
expanderande ångan uti cylindern blir derigenom visserligen mycket förbättrad, men för denna uppvärmning åtgår en afsevärd mängd frisk ånga, hvilken alltid förloras. I mån som <i>ytkondensorer</i> kommo i allmännare bruk och hållandet af jämförelsevis höga ångtryck derigenom möjliggjordes, blef man angelägen om att tillgodogöra sig fördelarna af en längre än förut drifven expansion. Erfarenheten visade emellertid, att långt drifven expansion i en och samma cylinder ej medförde de påräknade fördelarna, och detta framkallade tanken på att låta ångan verka i två cylindrar efter hvarandra, först i en mindre s. k. <i>högtryckscylinder</i> och derefter i en större s. k. <i>lågtrycks-</i> eller <i>expansionscylinder.</i> Härigenom kan mycket hög expansionsgrad användas, men ändock temperaturvexlingarna i cylindrarna hållas inom måttliga gränser, så att kondensationsförlusten icke blir besvärande. Idén att låta ångans expansion försiggå i två cylindrar är mycket gammal, ty redan omkr. 1785 erhöll engelsmannen Hornblower patent på en sådan anordning. Med de låga ångtryck, som den tiden förekommo, visade den sig dock ej af någon praktisk nytta, utan föll i glömska. Med ångtryck af 4 kg. på qvcm. och deröfver visade den deremot förvånande resultat. Kolåtgången föll genast från 1,9 à 2 kg. till 1 à 1,25 kg. pr hästkraft i timmen och nedgick småningom på dessa s. k. compoundmaskiner l. kombinerade maskiner till 0,85 kg. Man brukade derför kalla dem bränslebesparande maskiner, och i Sverige förekommer äfven benämningen woolfska maskiner, efter en af de förste konstruktörerna, som i en nyare tid upptog och tillämpade detta system. — Under det senaste decenniet har man uppdrifvit ångtrycket till 10 à 12 kg. pr qvcm., hvilket af hänsyn till vederbörlig begränsning af temperaturvariationerna i cylindrarna föranledt tillsättandet af en tredje cylinder, så att ångan får expandera i tre cylindrar efter hvarandra. Sådana maskiner kallas trippel-expansionsmaskiner, och med dessa kan kolåtgången begränsas till 0,5 kg. pr hästkraft i timmen. De torde kunna anses som ett »hitintill, men icke vidare», hvad beträffar förbättringarna i riktningen af högre ångtryck och längre drifvren expansion. Ånga af 12 kg. tryck pr qvcm. är näml. nära 200° varm, och intet nu kändt material, användt till ångpannor, förmår i längden uthärda detta höga tryck vid nämnvärdt högre temperatur. Många försök att öfverskrida denna gräns hafva blifvit gjorda, men de hafva alla misslyckats: lagarna för den fysiska beskaffenheten hos jern och stål kan man icke åsidosätta. 
För att afkoka 1 kg. vatten af 100° till ånga åtgå, enligt hvad fysiken lär, 537 värmeenheter. Det har således åtgått 637 värmeenheter för att förvandla 1 kg. vatten af 0° temperatur till ånga. Om exempelvis förenämnda kg. vatten finge koka i ett kärl, hvars rymd vore 192 liter, skulle 637 värmeenheter försätta allt vattnet i ångform, men denna ånga skulle vara 180° varm och hafva ett tryck af 10 kg. pr qvcm. Ångan innehåller alltså 140 fria och 457 bundna värmeenheter. Då kondensorns temperatur är omkr. 40°, har man således, om ångan har ett tryck af 10 kg., omkr. 140 värmeenheter att arbeta med, hvilket utgör allenast omkr. 25 proc. af allt det värme, som faktiskt blifvit ångan meddeladt. Resten är och förblir förlorad i den mening, att derutur är man icke i stånd uttaga något arbete. En god ångpanna förmår tillgodogöra allenast 60 proc. af förbränningsvärmet; återstående 40 proc. förloras med förbränningsprodukterna samt genom strålning och ledning af värme från pannan utåt. Återstå alltså 15 proc. Af ångans teoretiska effekt förloras i ångmaskinen 1/3, till följd af kondensation i cylindrarna och annan afsvalning, förträngning af ångtilloppen, då sliden öppnas och stänges, samt den oundvikliga spillningen af ånga för utfyllandet af ångkanaler och spelrum. Resten, eller 10 proc., är maskinens brutto-arbetsförmåga. Deraf bortgår ytterligare ungefär 1/8 för öfvervinnandet af maskinens egna friktioner samt drifvandet af luft- och matarepumpar, så att, då man kommer till det verkliga netto-arbete, som meddelas åt axeln, får man vara belåten, om detta utgör 7 proc. af bränslets verkliga effekt, eller, som man kallar den, »bränslets mekaniska eqvivalent». Det måste vara en god maskin, som skall kunna uttaga så mycket, och man torde vara berättigad antaga, att de flesta af de ångmaskiner, som finnas i verlden, under vanlig gång icke uttaga mer än 4 proc. af bränslets mekaniska eqvivalent. 
För några tiotal år sedan fanns ett mycket stort antal olika typer eller sammanställningar af ångmaskiner: hvarje större verkstad brukade hafva sin särskilda maskintyp, som vanligen benämndes efter konstruktören. Alla dessa typer hafva numera alldeles försvunnit och hafva allenast ett historiskt intresse. Det skulle blifva alldeles för vidlyftigt att här beskrifva ens ett fåtal bland dem. På de senaste årtiondena har genom ett slags naturligt urval uppkommit en maskintyp med vertikala cylindrar. Den brukar kallas ånghammaretypen, emedan uppställningen har en viss likhet med en ånghammare (se Hammare). Denna typ begagnas numera i synnerhet för skeppsbruk så godt som uteslutande i alla land. Äfven maskiner med horisontala cylindrar förekomma emellanåt, men de örvergifvas alltmera. Horisontala ångcylindrar hafva näml. den olägenheten att pistonen till följd af sin egen tyngd alltid ligger an åt samma håll under gång, hvarigenom cylindern slites oval och blir otät, så att den emellanåt måste omborras. Se vidare Ångpanna. J. F–m. 
<b>Ångpanna</b> (D. <i>dampkjedel,</i> T. <i>dampfkessel,</i> Fr. <i>chaudière à vapeur, générateur,</i> Eng. <i>steamboiler, boiler</i>) kallas ett slutet kärl, hvari man afkokar vatten till ånga, vanligen i ändamål att dermed drifva ångmaskiner (se d. o.). Ångpannor sammansättas nästan alltid af jern- eller stålplåt, någon gång ock delvis af kopparplåt. Under ångmaskinens tidigaste skeden förekommo äfven tämligen allmänt dylika pannor af gjutjern. — Ångpannor fyllas delvis med vatten, som, påverkadt af elden, afkokas till ånga, 
page_number=222, index= - Ångmaskinen ... 
hvilken fyller pannans öfversta del, det s. k. <i>ångrummet.</i> Under fortsatt eldning bildas alltmera ånga, hvarigenom dennas tryck eller spänstighet tilltager, så att hvilken som hälst i praktiken förekommande ångpanna slutligen skulle sprängas sönder (explodera), om icke åtgärder vidtoges för ångtryckets hållande inom en efter hvarje särskild ångpannas hållbarhet afpassad gräns. Ångå uppkommer gifvetvis genom värmets inverkan på vattnet i pannan, och i regeln är värmekällan i ångpannor något fast brännmaterial, vanligen stenkol. För ernåendet af en hastig och fullständig förbränning utbredas stenkolen på den s. k. <i>rosten,</i> bestående af ett galler af parallella jernstänger, som hvila på bärjern och placeras på lämpligt afstånd från hvarandra. Rostytan kan betraktas som den egentliga källan för det arbete en ångmaskin utgifver. Ångpannans ändamål är att tillgodogöra det värme, som alstras på rostytan, och att förvandla detsamma till ånga af ett gifvet tryck. För att pannan skall kunna tillgodogöra förbränningsvärmet, fordras, att så stor beröringsyta erbjudes förbränningsprodukterna, att de medhinna till pannan afgifva allt det värme denna förmår upptaga, innan de uppgå i skorstenen. Denna beröringsyta, som på ena sidan beröres af förbränningsprodukterna och på den andra af vattnet i pannan, kallas <i>eldyta,</i> och dennas storlek plägar bestämmas i förhållande till rostytan. Den del af eldytan, som är åtkomlig för det strålande värmet från elden, kallas <i>direkt,</i> och den del deraf, som beröres endast af förbränningsprodukterna, kallas <i>indirekt eldyta.</i> Pannans verksamhetsgrad är mycket beroende på eldytans anordning och mindre på dess ytinnehåll; likvisst pläga eldytan och rostytan vara de mått, efter hvilka en ångpannas storlek bedömes. — Man kan antaga, att af det värme, som alstras på rosten, upptagas omkr. 37 proc. af eldstadstaket och omkr. 37 proc. af den indirekta eldytan, samt att återstående 25 proc. bortgå genom skorstenen med förbränningsprodukterna, till ingen annan nytta än underhåll af draget. Af de 75 proc., som af pannan upptagas, bortgå åter omkr. 15 proc. genom strålning och ledning utåt, så att en ångpanna, som verkligen tillvaratager 60 proc. af förbränningsvärmet, anses vara i godt stånd och af god konstruktion. De kanaler, genom hvilka förbränningsprodukterna passera från eldstaden till skorstenen, måste vara rymliga, eljest uppkommer dåligt <i>drag</i> och det blir ingen fart i elden. Det är äfven af stor vigt att bereda rikligt lufttillträde till eldrummet. Särskildt på fartyg, der pannorna ligga djupt ned och ofta under flere däck, är det icke sällsynt att finna huru otillfredsställande lufttillträde afsevärdt nedsätter resultatet af ett i öfrigt mycket godt maskineri. En viss vindriktning kan t. ex. så försvåra luftens gång genom ventilatorerna, att det blir omöjligt att hålla ånga, oafsedt maskinvärmen, som vid sådana tillfällen ofta blir högst besvärlig. 
Det vatten, som i en panna afkokas till ånga, måste naturligtvis ersättas med nytt, som inpumpas i pannan, eller »inmatas», som det kallas, af en pump, som vanligen drifves af maskinen. Detta <i>matarevatten</i> är aldrig kemiskt rent, utan innehåller alltid mer eller mindre fasta ämnen, dels upplösta, dels uppslammade. Dessa orenligheter qvarstanna i pannan vid vattnets afkokning till ånga, och en del af desamma afsätter sig och bildar s. k. <i>pannsten.</i> Denna består mestadels af kalksalter, och der den förekommer i större mängder vållar den mycket bryderi (se Ångmaskinen). Pannstenen är en dålig värmeledare. Ett lager deraf på en eller två mm. tjocklek är redan tillräckligt att känbart nedsätta pannans förmåga att lemna ånga samt tvingar till forcerad eldning och bränsleförlust. I sjöångpannor, som matas med hafsvatten, erbjuda de deruti upplösta klor- och kalksalterna mycket stora svårigheter. Anställda, analyser visa, att hafsvatten, taget utanför Brighton i Engelska kanalen, innehåller 3,5 proc. fasta beståndsdelar; norra Atlantens vatten innehåller 2,85, Medelhafvets 3,8 och Röda hafvets ända till 4,3 proc. fasta beståndsdelar. Af dessa äro 2,7 till 3 proc. vanligt koksalt; resten utgöres af kalk- och talksalter jämte spår af fluor-, brom- och jodsalter i något varierande proportioner. Om koksaltet tillätes utkristallisera, skulle detta inom några timmar leda till pannans förstöring. Kalksalterna deremot kunna först efter flere veckors gång aflagra sig i sådan mängd, att någon omedelbar fara derigenom uppkommer. Det blir derför vid matning med hafsvatten framför allt annat nödvändigt att tillse, att halten af koksalt i pannans vatten hålles lägre än 9 proc. Detta sker genom s. k. <i>utblåsning,</i> hvilken tillgår sålunda, att mera — ända till dubbelt så mycket — vatten inmatas i pannan, än som erfordras för ångbildningen, hvarefter det öfverflödiga vattnet genom en för ändamålet vid pannans nedre del anbringad kran utblåses. Man kan derigenom utan svårighet hålla salthalten i pannans vatten tillräckligt låg, för att utkristallisering af koksalt skall förebyggas, och genom den strömning, som uppkommer vid utblåsningen, bortföres en del af de orenligheter, hvilka samla sig vid pannans botten. Mycken orenlighet plägar samla sig och kringflyta äfven vid vattenytan af i gång varande pannor. För att aflägsna åtminstone en del deraf brukar man från vattenytan i pannan anordna en särskild utblåsning, som kallas <i>skumning,</i> deraf benämningarna »skumkran», »skumrör» etc. på de olika delarna af dithörande apparat. — Det är af största vigt att på i gång varande ångpannor noga tillse, att vattnet i pannan alltid står öfver all plåt, som beröres af elden. Lemnas någon del deraf bar, uppkommer s. k. <i>torrkokning,</i> hvilken är ytterst farlig, ty plåten upphettas ibland ända till rödvärme, hvarvid den mjuknar och förlorar sin styrka, så att den af ångtrycket kan inbucklas och explosion uppkomma. Om torrkokning uppkommit, är det nödvändigt att utraka elden och låta pannan svalna, innan vatten å nyo inmatas. I de flesta land är genom lag bestämdt, att alla ångpannor skola vara försedda med vissa för deras skötsel, kontroll och säkerhet erforderliga anordningar, hvilka med ett gemensamt 
page_number=223, index= - Ångmaskinen ... 
namn bruka kallas armatur. Denna utgöres af: 1) <i>Säkerhetsventil,</i> hvilken består af en ventil, hvarå ångtrycket verkar, och som genom belastning utifrån hindras att öppna sig, förr än trycket inuti pannan uppnått en viss gräns, afpassad efter hvarje särskild pannas styrka. Då trycket uppnått denna gräns, öppnar sig ventilen och utsläpper ånga, så att trycket aldrig kan öfverstiga hvad pannan med säkerhet anses kunna bära. 2) <i>Glasrör</i> och <i>profkranar,</i> med hvilka vattenhöjden i pannan alltid kan utrönas. Vattenhöjden i glasröret står alltid, till följd af hydrostatiska lagen, lika högt som vattenytan i pannan, hvilken derför alltid synes. Profkranarna sitta dels öfver, dels under pannans medelvattenyta, och då de öppnas, utkommer antingen ånga eller vatten, hvaraf pannans för tillfället befintliga vattenyta kan utrönas. Ett i ögonen fallande märke finnes vanligen, som tydligt utvisar den gräns, hvarunder pannans vattenyta under inga omständigheter får tillåtas sjunka. 3) <i>Manometer</i> (se d. o.) l. <i>tryckmätare,</i> ett instrument, som alltid utvisar trycket i pannan. 4) <i>Matareventil,</i> så anordnad, att den öppnar sig för det inpumpade matarevattnet, men sluter sig, då matningen upphör, så att pannans vatten icke kan bortrinna genom matareröret. 5) <i>Utblåsningskran,</i> hvars ändamål nyss beskrifvits. 6) <i>Pådragningskran,</i> hvarigenom ångan ledes till maskinen eller afstänges från dit ledande rörsystem. 7) <i>Man-</i> och <i>muddhål</i> utgöra med tätande lock försedda öppningar i ångpanneplåten. De hafva till ändamål dels att göra det möjligt för personer att inkomma i pannan för rengöring och tillsyn, dels att medgifva instickande af spett och skrapor för rengöring. Nu nämnda armatur måste finnas på alla ångpannor, stora och små. Derjämte finnas vanligen skumkran, ånghvisselpipa (för signalering), kran för inspektörens kontrollmanometer m. fl. mindre väsentliga anordningar. 
Då jern eller stål uppvärmes, visar sig vid omkr. 300° temperatur, att dess hållfasthet börjar blifva opålitlig och alldeles oberäknelig. Materialet blir hvad man kallar »blåskört». Om temperaturen af en ångpanna derför uppnår eller öfverstiger denna gräns, har det hittills alltid slutat med att den pannan snart blifvit omöjlig. Någon tid måste naturligtvis åtgå för värmet att meddela sig genom ångpanneplåten från elden till vattnet i pannan, hvaraf följer att eldsidan af plåten alltid måste vara varmare än vattensidan. Vid 12 atmosferers tryck närmar sig temperaturen af ångan och vattnet i pannan 200°, och öfver denna gräns synes man, på metallurgiens nuvarande ståndpunkt, icke kunna komma, utan att plåten på eldsidan uppnår blåskörhetstemperaturen och pannan blir osäker. — Då ett kärl utsättes för tryck inifrån, sträfvar detsamma att antaga en cirkelformig genomskärning, emedan cirkeln, som bekant, är den figur, som med minsta omkrets har största area. Ångpannor pläga derför göras cylindriska, med plana gaflar, och de delar, som icke äro cylindriska, måste förstärkas eller, som det kallas, »stagas», eljest skulle pannan af trycket söndersprängas. Det är af stor vigt, att denna stagning noggrant och väl utföres, så att ingen del af pannan kan fjädra eller »flåsa» under tryck, emedan detta visat sig medföra hastig förstöring af sådana delar. 
En stor mängd olika former och anordningar af ångpannor finnes och har funnits, beroende 
Fig. 1. <i>Watts panna.</i> 
på de olika ändamål, för hvilka de äro afsedda. Alla kunna dock hänföras under två hufvudformer, näml. pannor med yttre eldning och pannor med inre eldning. Pannor med yttre eldning äro sådana, der eldstaden är belägen utanför pannan, vanligen under densamma. De 
Fig. 2 
första ångpannorna voro af denna klass och hade den form, som vidstående skiss utvisar (fig. 1). Enär deras yttre form påminner om öfverredet på en packvagn, brukade de kallas <i>vagnskorgspannor.</i> De voro ännu på 1840-talet tämligen mycket i bruk, särskildt i England, men hafva alldeles öfvergifvits, dels emedan Fig. 3. de icke utstodo högre tryck, dels emedan murverket på sidorna om eldstaden bortledde en stor del af förbränningsvärmet, som derför icke kom ångbildningen tillgodo, en olägenhet, som medföljer alla pannor med yttre eldning. En annan form af panna för yttre eldning, som ofta förekommer i Sverige, i synnerhet för smärre behof, utgöres af en cylindrisk stomme med plana gaflar, mellan hvilka två eller flere cylindriska rör, tuber, äro insatta. Eldstaden är liksom på »vagnskorgspannan» belägen under pannan, och förbränningsprodukterna passera från eldstaden under pannans botten, genom rören och derefter genom på sidorna murade rökkanaler ut 
page_number=224, index= - Ångmaskinen ... 
i skorstenen. Konstruktionen faller sig billig och är derför ofta använd, men är icke att rekommendera, emedan bottnen plägar blifva fort utbränd. En form af panna med yttre eldning, som erhållit mycken användning och ännu i dag allmänt förekommer, i synnerhet i Tyskland, Belgien och Frankrike, är den så kallade <i>kokrörspannan</i> (fig. 2, 3). <i>D</i> är ett slags förvärmare, i hvilken matarevattnet nedföres genom röret <i>E.</i> I den mån vattnet afkokas i öfverdelen <i>AB,</i> ersättes det med vatten från <i>D</i> genom halsröret <i>K.</i> Från eldstaden, <i>H,</i> stryka förbränningsprodukterna fram under pannans öfverdel. Vid <i>K</i> tvingas dessa nedåt, och de omgifva derefter underdelen, tills de vid <i>M</i> utgå i skorstensfuchsen. — Af skäl, för hvilka i art. Ångmaskinen närmare redogöres, hafva på senaste tid mycket höga ångtryck, af 6 till 8 atmosferer, t. o. m. mera, kommit i bruk, hvilket ställt oerhörda anspråk på pannornas hållbarhet och tvungit till användande af mycket grofva materialdimensioner på hittills vanliga ångpannetyper. Dessa blifva derför vid så höga tryck både dyrbara och tunga samt i öfrigt olägliga, hvilket föranledt uppkomsten af de s. k. <i>rörpannorna,</i> hvilka bestå af ett stort antal rör eller tuber, hvilkas ändar äro insatta i vattenbehållare af jernplåt eller ock förenade med hvarandra inbördes. Rören äro delvis eller helt och hållet fyllda med vatten, och vid eldens inverkan på desamma bildas ånga, som uppsamlas uti på ett eller annat sätt anordnade ångrum. De medgifva anordnandet af en god vattencirkulation och ställa sig mycket lätta och effektiva samt innehålla vanligen mycket mindre vatten än pannor af hittills brukliga konstruktioner af lika effekt. De äro derjämte mycket starka och ofarliga. Deras olägenheter äro dels att de äro svåra att hålla rena, dels att de starka spänningar, som måste uppkomma vid deras våldsamma och ofta ojämna upphettning, föranleda läckor vid rörfästena, som emellanåt 
Fig. 4. 
gifva anledning till bekymmer under gång. Erfarenheten har dock efter hand ledt till anordningar, som ganska väl förebygga dessa olägenheter, så att rörpannorna numera, särskildt för mycket höga tryck, visa sig lika pålitliga som pannor af vanliga typer. Fig. 4 visar en sådan af <i>Steinmüllers</i> konstruktion, som på de senaste åren kommit i ganska allmänt bruk. Bränslet utbredes på rosten, <i>a,</i> och förbränningsprodukterna stryka upp emellan de vattenfyllda tuberna, <i>t, t, t, t,</i> öfver eldstadsbron, <i>b,</i> och derefter ned genom förbränningskanalen, <i>c, c,</i> ut i skorstenen. Ångan bildas i tuberna och stiger uppåt genom halsröret <i>f</i> och samlas i ångrummet, <i>d.</i> Vattnet cirkulerar genom halsröret <i>g</i> ned till tubernas nedre ändar och ersätter det vatten, som blifvit afkokadt till ånga; <i>v</i> är säkerhetsventilen. Det finnes ett stort antal olika sammanställningar af rörpannor, såsom Bellevilles, Thornycrofts, Babcox & Wilsons m. fl. En och annan torde kommit till lika allmänt bruk som Steinmüllers nyss beskrifna konstruktion. — Pannor med inre eldning äro sådana, der eldstaden är belägen inuti pannan och på alla sidor, utom framtill, omgifves af 
Fig. 5. 
Fig. 6. 
vatten. Af dessa finnes ett stort antal olika typer, bland hvilka cornwall-pannan, lancashire-pannan och åtskilliga sorter tubpannor äro de vanligast förekommande. <i>Cornwall-pannan,</i> så benämnd, emedan den först begagnades till pumpmaskinerna vid grufvorna i Cornwall, England, är cylindrisk, med ett stort inre eldstadsrör (fig. 5, 6). Förbränningsprodukterna stryka från eldstaden fram genom innerröret och tvingas vid pannans ände ned i rökkanaler under pannans botten, hvarifrån de vid pannans främre del 
Fig. 7. 
uppkomma i sidokanalerna och gå genom dem ut i skorstenen. Om man behöfver stora pannor, måste innerröret tagas så stort, att det blir olägligt. Denna omständighet har framkallat den s. k. <i>lancashire-pannan,</i> som har två inre eldstadsrör (fig. 7), men eljest är anordnad på 
page_number=225, index= - Ångpanna ... 
samma sätt som cornwall-pannan. Båda dessa typer förekomma än i dag rätt allmänt och åtnjuta ett välförtjent anseende för måttliga ångtryck. <i>Galloway-pannan</i> har uppkommit till följd af bemödandet att åstadkomma bättre vattencirkulation än uti cornwall- och lancashire-pannorna, som i detta afseende lemna åtskilligt öfrigt att önska. Detta har ernåtts genom insättandet af efter uppfinnaren s. k. gallowayska tuber (fig. 8) i innerrören på cornwall- och lancashire-pannorna, hvarför den gallowayska pannan egentligen är endast en förbättring af de båda förstnämnda typerna. — För åtskilliga 
Fig. 8. 
behof, och i synnerhet om skeppsbord, är det alldeles nödvändigt att reducera såväl tyngd som utrymme hos pannan, hvilket framkallat de s. k. »tubpannorna» och i senaste tid de förut omnämnda rörpannorna. Af <i>tubpannor,</i> d. v. s. sådana, i hvilka eldströmmen genomstryker eller omgifver en mängd rör, »tuber», hvarigenom en stor eldyta kan åstadkommas inom en jämförelsevis liten panna, förekomma många olika 
Fig. 9. 
slag, af hvilka blott två hufvudafdelningar kommit i allmännare bruk. Dessa äro lokomotivpannan och sjöångpannor med återgående tuber. <i>Lokomotivpannan</i> (se fig. 9) är den enda pannform, som är möjlig att användas på lokomotiv. Den har derjämte fått en vidsträckt användning för lokomobiler, ångslupar och hvarjehanda smärre, faststående maskiner. <i>A</i> är rosten, <i>B</i> eldstaden och <i>M</i> eldstadsluckan, genom hvilken bränslet införes. Förbränningsprodukterna stryka genom tuberna, <i>C,</i> ut i skorstenen, <i>D.</i> De plana gaflarna stagas genom knästagen, 
Fig. 10. 
<i>P,</i> och långstagen, <i>K,</i> eldstadens sidor genom stagbultarna, <i>g,</i> gängade i såväl eldstadsplåten som pannstommen och eldstadstaket genom brostagen, <i>F,</i> som med sina ändar hvila på eldstadens gaflar, och till hvilka eldstadstaket är på lämpliga afstånd stagadt medelst stagbultar. <i>L</i> är manhålet. Till <i>sjöångpannor med återgående tuber</i> höra nästan alla pannor, som numera användas till sjös. Den allmänna anordningen synes af fig. 10. <i>A</i> är rosten, <i>M</i> eldstadsluckan. Förbränningsprodukterna stryka öfver eldstadsbron, <i>B,</i> in uti förvärmningsrummet, <i>C,</i> och derifrån genom tuberna ut i skorstenen, <i>D. K, K</i> äro långstag, <i>H</i> knästag och <i>g</i> stagbultar. — På åtskilliga örlogsfartyg, der man måste inpassa mycket kraftiga ångpannor under vattenlinien, i syfte att derigenom få dem skottskyddade, förekomma pannor, der tuberna, i stället för att ligga öfver eldstäderna, blifvit insatta i dessas förlängning. Pannornas diameter kan derigenom göras betydligt mindre med bibehållande af en gifven eldyta. En annan konstruktion, som ofta förekommer, är den s. k. »pannan med dubbla ändar», hvilken uppkommer, då två sådana pannor, som fig. 10 visar, tänkas sammanställda rygg mot rygg med 
page_number=226, index= - Ångpanna ... 
borthuggna bakgaflar, så att de båda få ett gemensamt förbränningsrum. J. F–m. 
<b>Ångplog.</b> Se Plog, sp. 1404. 
<b>Ångpump.</b> Se Pump. 
<b>Ångqvarn.</b> Se Qvarn. 
<b>Ångsignalapparater.</b> Se Ljudsignaler och Mistsignalapparater. 
<b>Ångskjutvapen,</b> kanoner och gevär, för hvilka icke krut, utan ångtryck nyttjas till projektilens framdrifvande. Till fästningsförsvaret konstruerade den franske generalen Girard flere batterier ångkanoner (med 6 pipor), hvilka nyttjades vid försvaret af Paris 1814 mot de allierade, men förstördes före stadens intagande, för att ej deras konstruktion skulle blifva känd af fienden. Girards maskiner kunde utslunga ända till 1,800 kulor i minuten med 1,000 stegs skottvidd. — I Adelaidegalleriet i London visas som ett egendomligt konstverk ett af den engelske uppfinnaren Jacob Perkins 1824 utstäldt ånggevär. Detta har endast en pipa, betydligt längre och gröfre än ett för krutladdning konstrueradt gevärs, för att ångans tryck skulle kunna bättre tillgodogöras. Pipan står i förbindelse med en ångpanna, och alltsammans transporteras på ett underrede med hjul. Med pipan är förenadt ett rör för kulorna, så att dessa genom en ventil kunna nedfalla i pipan. Vapnet kunde skjuta 420–1,000 skott i minuten. H. W. W. 
<b>Ångskåp</b> och ångbad. Se Bad, Varmluftsbad. 
<b>Ångspruta,</b> en med ångkraft drifven maskin, hvars uppgift i första hand är att medelst vattenbegjutning släcka vådeld (jfr Eldsläckning). Den består af tvänne hufvuddelar: ett <i>ångpumpverk</i> och en snabbuppeldad <i>ångpanna.</i> Dessa äro antingen stationära, då hela det område, som skall skyddas, kan nås med slangar, utan att verket behöfver flyttas, eller ock — såsom vid transportabla ångsprutor — 
<i>Transportabel ångspruta från Ludvigsbergs verkstad.</i> 
placerade på en <i>vagn</i> eller i en särskildt för ändamålet byggd <i>ångbåt</i> (»sjöångspruta»). Vattengifningsförmågan hos transportabla ångsprutor kan variera mellan 300 och 5,000 liter i minuten. — Uppfinningen af detta vigtiga eldsläckningsredskap tillkommer John Ericsson, som under sin vistelse i England 1829 uppgjorde förslag att drifva en brandspruta med ånga, och som redan s. å. tillsammans med maskinfabrikanten J. Braithwaite i London tillverkade den första ångsprutan. Den nya uppfinningen vann till en början föga erkännande; men i Amerika, dit den snart banade sig väg, förstod man att bättre uppskatta ångsprutans stora betydelse, och en följd deraf blef att John Ericsson sedermera i New York fortsatte sin verksamhet äfven såsom konstruktör af ångsprutor. Först 1858 började i England tillverkningen af dylika sprutor att upptagas, af Shand, Mason & C:o och sedermera, 1861, af Merrywether & Sons. I Sverige började tillverkningen af ångsprutor efter amerikansk modell 1876 vid Ljusne mekaniska verkstad. Sedan dess har Ludvigsbergs mekaniska verkstad i Stockholm särskildt egnat sig åt fabrikation af ångsprutor och dervid lyckats åstadkomma ett fabrikat, som är fullt jämförligt med de förnämsta utländska firmors. 
1. <b>Ångström,</b> Anders Jonas, universitetslärare, fysiker, född d. 13 Aug. 1814 vid Lögdö bruk i Medelpad, der fadern då var brukspredikant, blef student i Upsala 1833, filos. doktor 1839 och docent i fysik 1840. Under året 1842 vistades han å Stockholms astronomiska observatorium hos prof. Selander och blef 1843 astronomie observatör i Upsala. Åren 1843 och 1844 uppehöll han sig i München för att hos prof. Lamont å observatoriet Bogenhausen inhemta dennes metod att anställa magnetiska mätningar samt utförde dylika observationer under hemfärden i Paris, Bruxelles, Göttingen och Köpenhamn. Han tjenstgjorde som examinator i matematik i studentexamen från 1845 till 1857, vikarierade såsom professor i astronomi 1846–47 och tidtals, under prof. Ad. Svanbergs sjukdom, på 1850-talet såsom prof. i fysik samt utnämndes efter Svanbergs död till professor i fysik 1858. Såsom nyutnämnd professor hade Å. att ombesörja inredningen af den för det fysiska kabinettet nyinrättade lokalen i den kemiska byggnaden i Karolina-parken samt dit öfverflytta instrumentsamlingen från dess förra, högst otjenliga lokal i öfre våningen af det gamla konsistoriihuset invid domkyrkan. Till Tyskland och Frankrike företog han resor 1859 och 1866, hufvudsakligast för instrument-uppköp, men vid senare tillfället äfven för att i Paris med dervarande normalmått komparera de för fysiska kabinettet i Upsala nyanskaffade måtten för metern och kilogrammet, samt 1867 för likartadt ändamål i gemenskap med prof. Ad. Nordenskiöld för Vetenskapsakademiens räkning. Å. anlitades vid flere tillfällen såsom komitéledamot. Så t. ex. var han 1869 ledamot af den komité, som hade att ordna den ekonomiska förvaltningen vid Upsala universitet, och innehade till sin död ordförandeplatsen i den nyinrättade drätselnämnden. Han deltog likaledes i den komités arbeten, som 1873–74 hade att omarbeta universitetsstatuten och stadgan för examina inom filosofiska fakulteten, samt var flere år ledamot af styrelsen för Ultuna landtbruksinstitut, stadsfullmäktig 1868–73, akademiens rektor 1870–71 och sekreterare i Vetenskapssocieteten i Upsala från 1867 till sin död. Han afled i Upsala d. 21 Juni 1874. 
Under sin första akademiska tjenstetid kunde Å. nästan odeladt egna sig åt vetenskaplig forskning, enär akademiadjunkterna — och till dem kunde astron. observatorn räknas — på den tiden icke hade någon undervisningsskyldighet 
page_number=227, index= - Ångpanna ... 
sig ålagd. Hans vetenskapliga intresse måste dock dela sig mellan astronomien, hvilket ämne hans akademiska tjenst omfattade, och fysiken, dit han af böjelse drogs. Som likväl de instrumentala hjelpmedlen å såväl observatoriet som fysiska kabinettet voro på denna tid föga tillfredsställande, blefvo hans arbeten att börja med af rent teoretisk natur, hvarvid dock utan all fråga fysiken tog brorslotten af hans arbete. Emellertid var han långt ifrån overksam på det astronomiska området. Hans i detta ämne utgifna skrifter äro: <i>Ad theoriam cometarum additamenta</i> (1843), <i>En blick på astronomiens öden och framtid</i> (1847), <i>En blick på de senaste upptäckterna inom astronomien</i> (1849), <i>Om solförmörkelsen</i> (1851), <i>Om etherns motstånd och småplaneternas attraktioner</i> (1854), <i>Om det foucaultska experimentet att bevisa jordens rotation</i> (s. å.) och <i>Sur deux inégalités d'une grandeur remarquable dans les apparitions de la comète de Halley</i> (1862). — Af hans under tiden 1840–50 utgifna skrifter i fysik finner man, att hans sträfvan vid den tiden gick ut på att närmare studera ljusets och värmets fenomen. Redan hans gradualafhandling berörde konisk refraktion (1839). Hans docentspecimen bar titeln <i>De theoria lucis calorisque</i> (1839), och likaledes under form af disputationer utgaf han <i>Försök till en mathematisk theori för det thermometriska värmet</i> (1848–54; oafslutad). Hans stora afhandling <i>Mémoire sur la polarisation rectiligne et la double réfraction des cristaux à trois axes obliques</i> infördes 1850 i Vetenskapssocietetens »Acta». Alla dessa arbeten vittna om en synnerligt stor beläsenhet inom dithörande ämnen, om ovanlig idérikedom och sällspord förmåga att med hvarandra kombinera olika slags fenomen. På grund af sin uteslutande teoretiska natur och koncisa form lyckades dock dessa hans arbeten icke genast tillvinna sig tillbörlig uppmärksamhet från den vetenskapliga verlden. De innehålla dock antydningar i en mängd frågor, hvilka längre fram, åtminstone delvis, blefvo föremål för särskilda undersökningar å Å:s sida. 
Behofvet att i någon mån få egna sig åt experimentella undersökningar sökte Å. under sin första tid såsom astronomie observator tillfredsställa genom magnetiska observationer vid de resor rundt om i landet, som han då företog. Likväl fick han aldrig tid att beräkna, än mindre att redigera och till trycket bringa det rikhaltiga material, som sålunda under årens lopp samlades. Deremot blef honom anförtrodt att bearbeta de under svenska fregatten »Eugenies» världsomsegling 1851–53 utförda magnetiska observationerna, hvilket arbete, bestående i konstantbestämningar och erforderliga beräkningar, med långa afbrott sysselsatte honom under 20 års tid. Arbetet utgafs på svenska och franska under titeln »Kongl. svenska fregatten Eugenies resa omkring jorden»; de ifrågavarande magnetiska observationerna innehållas i 3:dj e delen: <i>Fysik. Vetenskapliga iakttagelser</i> (1858–74). — De af prof. Rudberg redan 1837 anordnade observationerna å jordtermometrarna fortsattes efter Rudbergs död till 1846 af bl. a. Å., hvilken i sin <i>Mémoire sur la température de la terre à differentes profondeurs</i> (1851–55) angifvit beräkningen af dessa observationer och redogjort för de ur dem vunna resultaten. Värmefortplantningen i metallstänger utgjorde under en längre tid föremål för Å:s flitiga undersökningar, hvarvid en ny, af honom uttänkt observationsmetod, bestående i periodiska upphettningar och afkylningar, visade sig leda till en pålitlig bestämning i absolut mått af värmeledningsförmågan hos metaller, oberoende af deras strålningsförmåga. Dithörande undersökningar, hvilka tilldrogo sig mycken uppmärksamhet i utlandet, återfinnas i hans <i>Recherches sur la conductibilite des corps pour la chaleur</i> (1861), <i>Ny method att bestämma kroppars ledningsförmåga för värme</i> (s. å.) och <i>Om kopparns och jernets ledningsförmåga för värme vid olika temperatur</i> (1862). 
I sin 1850 utgifna afhandling <i>Om de monoklinoëdriska kristallernas molekulära konstanter</i> redogjorde Å. för sina bestämningar af de 3 brytningsindices, klangfigurerna, ledningsförmågan för värme i olika riktningar, utvidgningen m. m. hos kristalliserad gips, hvilka undersökningar tillvunnit sig allmänt och välförtjent erkännande. Ännu märkligare voro dock hans 1853 offentliggjorda <i>Optiska undersökningar,</i> hvilka, i den mån de blefvo för utlandet bekanta, grundlade Å:s sedermera så stora vetenskapliga anseende. Han studerade nämligen vid denna tid den elektriska gnistans spektrum och fann detsamma sammansatt af tvänne särskilda spektra, det ena tillhörande den gas, hvari gnistan fick öfverhoppa, det andra den metall eller det ämne, hvaraf polytan bestod. Lägges dertill den af Å. gjorda iakttagelsen att en kemisk förening af tvänne metaller vid förgasning i den elektriska gnistan ger båda metallernas spektrallinier äfvensom att en sammansatt gas ger samma linier i spektrum som hans beståndsdelar, så inses lätt hvilken vigtig grund han derigenom lade till den nya gren af optiken, benämnd »spektralanalys», som få år derefter genom Kirchhoffs och Bunsens gemensamma arbeten bragtes till användning. I samma afhandling uttalar Å. den nu så vigtiga absorptionslagen, att nämligen en kropp är i stånd att absorbera just de ljussorter, som den i glödande tillstånd kan utsända; och då han ytterligare tillägger, att vid jämförelsen mellan solspektrum och det elektriska spektrum, de i sin helhet betraktade gifva det intryck, som vore det ena spektrum en så att säga ömvändning af det andra, så berör han så nära som möjligt de vigtiga frågor, hvilka kort derefter ledde till den i och för sig och ännu mera genom sina vigtiga följder så uppseendeväckande förklaringen af de fraunhoferska liniernas uppkomst i solspektrum. Derför anses ock Å. med rätta vara en bland dem, hvilka stodo den gjorda upptäckten närmast och genom sina grundläggande arbeten gifvit så kraftiga impulser åt dessa undersökningar, att upptäckten af spektralanalysen föll snart sagdt som en mogen frukt i händerna på dem, som närmast derefter upptogo ämnet till bearbetning. Också har Å. till sist vunnit 
page_number=228, index= - Ångpanna ... 
allmänt erkännande för sina gedigna arbeten, och hans ryktbarhet ökades ännu mera genom hans många fortsatta undersökningar på detta område. Bland dessa bör i främsta rummet här nämnas hans 1868 utgifna <i>Spectre normal du soleil</i> (med <i>Atlas</i>), hvilket arbete innehåller hans på gitter-mätningar grundade våglängdsbestämningar för de vigtigaste af solspektrets fraunhoferska linier; i hans Atlas äro dessa liniers lägen för första gången angifna efter våglängder och dermed befriade från hvarje godtycklig skala. Denna Atlas har sedan dess öfver hela verlden tjenat som grundval för alla senare våglängdsbestämningar, till följd hvaraf beskaffenheten af en gifven ljussort först då ansetts vara till fullo bestämd, när den blifvit angifven i »Å:s enheter», och sagda Atlas skulle sannolikt under lång tid fortfarande kommit att ega samma betydelse, derest icke det begagnade metermåttet, användt för uppmätning af gitterbredden, olyckligtvis varit behäftadt med några små fel, hvilka inför de stigande anspråken på noggranhet icke ansetts kunna negligeras. — Öfver <i>norrskenets spektrum,</i> hvilket Å. först af alla lyckades observera, skref han en uppsatts i Jubelbandet af Poggendorffs Annaler samt meddelade derstädes, liksom i några franska journaler, vissa resultat från sina undersökningar angående de enkla gasernas spektra. Ett större arbete, rörande metalloidernas spektra, var tillämnadt och delvis färdigt, men hann ej fullbordas, medan Å. lefde. 
Såsom akademisk lärare viste Å. intressera sina åhörare för sitt ämne; men såsom hans största förtjenst dervidlag torde böra framhållas, att han är den förste, som vid svenskt universitet infört fysiska laborationer för de studerandes räkning, hvarvid desse under lärarens ledning sjelfva få utföra för dem lämpliga experiment och ur de anställda mätningarna beräkna resultaten. — Å:s stora vetenskapliga förtjenster förvärfvade honom ledamotskap af en mängd lärda samfund såväl inom som utom fäderneslandet. Han blef ledamot af Vetenskapsakademien 1850, af Vetenskapssocieteten i Upsala 1851, af Fysiografiska sällskapet i Lund 1866, af preussiska Vetenskapsakademien i Berlin 1867, af Royal society i London 1870, af Videnskabernes selskab i Köpenhamn 1873 och af franska vetenskapsakademien (Institut de France) i Paris s. å. Af Royal society erhöll han 1872 för sina arbeten inom optiken och värmeläran Rumfordska guldmedaljen, hvilken utmärkelse förut icke tillfallit någon svensk. — Se »Lefnadsteckningar öfver kongl. svenska Vetenskaps akademiens efter år 1854 aflidna ledamöter» (II, 1878–85). R. Th–n. 
2. <b>Ångström,</b> Carl Arendt, mekaniker, den föregåendes broder, född d. 23 Okt. 1821 på Lögdö bruk i Medelpad, blef student i Upsala 1841, deltog såsom frivillig i danska kriget 1848, aflade filos. kandidat-examen 1851 och genomgick 1851–53 Falu bergsskola, hvarefter han i slutet af sistnämnda år öfvertog disponentbefattningen vid Tabergs grufvor i Värmland och 1854 antogs till ingeniör på Jernkontorets mekaniska stat. S. å. promoverades han till filos. doktor. 1864 utnämndes han till professor i tillämpad mekanik vid Teknologiska institutet i Stockholm och vardt tillika, efter bergsskolans flyttning dit från Falun, 1869 lärare i bergsmekanik vid sistnämnda läroanstalt, hvilka värf han fortfarande utöfvar vid Tekniska högskolan. Å. har konstruerat maskiner och byggnader för grufvor och jernhandteringen, medverkat till införande af strålturbiner, infört användningen af säkerhetständrör vid bergssprängning, uppfunnit metoden att med begagnande af deviationskompass verkställa undersökning af jernmalmsfälts läge och utsträckning samt konstruerat sjelfmassage-apparater m. m. Han har framlagt plan samt åstadkommit undersökning och förslag (1863–64) till anläggning af en jernväg från Falun till Vestkusten, hvilken plan sedermera realiserats af andra personer, vidare uppgjort förslag till koncentrering af Uddeholms bolags jerntillverkning vid nya verk anlagda vid Hagfors, till anläggning af Bångbro m. fl. jernverk, till anläggning af ett större stålmanufakturverk vid Tunafors invid Eskilstuna m. m. För dylika arbeten har han företagit resor på kontinenten samt i England och Amerika. Vid såväl industriutställningar (i Stockholm 1866, i Köpenhamn 1868 och 1888) som verldsexpositioner (i Wien 1873, i Filadelfia 1876) har han fungerat såsom prisdomare å maskinafdelningen, så ock vid de allmänna landtbruksutställningarna i Göteborg och Malmö. Å. valdes 1869 till ledamot af Vet. akad., som 1873 tillerkände honom det wallmarkska priset. Medstiftare af Ingeniörföreningen (1865), var han dennas sekreterare ända till dess upphörande, 1891, och redigerade de 25 årgångarna af dess förhandlingar. Å. har äfven varit verksam såsom författare inom sitt fack och skrifvit bl. a. <i>Handbok för beräkning och byggnad af turbiner och turbin-pumpar</i> (1880), <i>Anordningen af de vid jernhandteringen begagnade valsverken</i> (1884), <i>Beräkning och konstruktion af kolfpumpar</i> (1889) förutom en mängd uppsatser i »Jernkontorets annaler» m. m. samt bearbetat Reuleaux' »Konstruktören» (1863–64; ny uppl. 1877 och supplement 1893) och Uhlands »Fickhandbok för maskin-ingeniörer och konstruktörer» (1883; ny uppl. 1892). 
<b>Angtröskverk.</b> Se Tröskning, sp. 874. 
<b>Ängturbin</b> kallas en ångmaskin, vid hvilken ångan verkar på samma sätt som vattnet i en turbin, eller, med andra ord, en turbin, vid hvilken i stället för vatten användes vattenånga. Flere gånger och sedan lång tid tillbaka har man gjort försök att konstruera dylika ångmaskiner, men det är först på de senaste åren, som man i detta hänseende vunnit fullt tillfredsställande resultat. I främsta rummet bör omnämnas den af den svenske ingeniören C. G. P. de Laval 1892 uppfunna ångturbinen, hvilken visat sig ega verkligt praktiskt värde och redan vunnit icke obetydlig användning. Denna maskin är en axiel strålturbin (se Turbin), bestående af ett skifformigt hjul, hvilket roterar kring en axel, och vid hvars omkrets finnes ett stort antal skoflar. Ångan kommer genom ett munstycke, som bildar en liten vinkel mot 
page_number=229, index= - Ångpanna ... 
turbinskifvans plan. Redan innan ångan hunnit till skoflarna, har hon fått antaga samma tryck som omgifningen och omsätta allt sitt magasinerade arbete eller sin potentiella energi till lefvande kraft. Detta sker genom att ångan utvidgar sig i munstycket, hvilket för den skull är formadt divergent. Ångans volym per vigt växer dervid i större förhållande än munstyckets tvärskärning, och till följd deraf ökas hastigheten och den lefvande kraften hos ångan ända till sjelfva utloppsmynningen. Till ett lägre tryck än omgifningens utvidgar sig likväl icke ångan; men man går ända till denna gräns, hvarför både ångans arbetsförmåga väl kan tillgodogöras och tätning mot ångtryck vid mynningen kan undvikas. Detta är en väsentlig fördel hos denna ångturbin. — På det att ångturbinen må utveckla tillräcklig effekt och väl tillgodogöra värmet, är det nödvändigt, att ångstrålen träffar skoflarna med så ringa stöt som möjligt samt att den lemnar hjulet med så liten hastighet, som det låter sig göra. Dessa äro samma vilkor, som vattenturbinen måste uppfylla för att lemna hög verkningsgrad. För att ångturbinerna, så långt som möjligt, skola uppfylla dem, måste man använda en stor omloppshastighet, och detta är just den största svårigheten man har att öfvervinna vid dessa kraftmaskiner. Vid de Lavals ångturbin af 5 hästkrafter är omloppstalet pr minut 30,000 och vid turbin af 20 hk. 20,000. För att möjliggöra detta användes en fjädrande axel, så att turbinskifvan vid den ofantligt hastiga rotationen kan inställa sig sjelf och vända sig kring sin tyngdpunkt, hvarvid axelns medellinie beskrifver en rotationsyta. Om icke axeln vore fjädrande, skulle äfven lagren bringas uti vibrationer och till följd deraf gå varma, hvilket nu förebygges. Det vid axelns fria ände varande lagret är försedt med kulfattning för att kunna inställas efter axeln. Dessutom ega alla lagren smörjränder med ingjuten antifriktionsmetall. Slutligen nedsättes hastigheten från 30,000 till 3,000 hvarf i minuten genom vexelhjul, hvilka äro försedda med noggrant utskurna små kuggar, ställda i vid pass 45° vinkel mot medelplanet. För rörelsens utjämning nyttjas dels svänghjul, dels regulator. — Denna ångturbin har tillverkats i flere olika typer från 5 till 100 effektiva hästkrafter. Den minsta typen erfordrar vid 5 atm. ångtryck och niofaldig afdunstning hos pannan omkr. 2,5 kg. stenkol pr timme och hästkraft. Vid en 50 hk. turbin, som underkastats en noggran undersökning, var vid 7,6 à 8,6 kg. öfvertryck pr qvcm. och 1,645 hvarf pr minut ångförbrukningen 8,95 kg, och kolförbrukningen 1,21 kg. pr timme och hästkraft. — Bland andra ångturbiner må nämnas Parsons, hvilken i England vunnit tillämpning. Likasom de Lavals ångturbin har den hittills förnämligast blifvit begagnad för att drifva dynamomaskiner. — De fördelar, som ångturbinerna erbjuda, nämligen lätthet att uppställas, emedan ingen murad grund för dem erfordras, jämn gång, liten volym samt beqväm skötsel, böra tillförsäkra dem en betydande användning i framtiden. G. R. D. 
<b>Ångvagn,</b> lokomotiv. Se Jernvägar, Lokomotiv och Ångmaskinen. 
<b>Ångvarmapparat.</b> Se Uppvärmning. 
<b>Ångvält.</b> Se Vält 2. 
<b>Ånimskog,</b> socken i Elfsborgs län, Tössbo härad. Areal 12,219 har. 2,104 innev. (1892). Å. utgör ett konsistorielt pastorat, Karlstads stift, Norra Dals kontrakt. 
<b>Ånstå</b> (fordom <i>Onusta,</i> stundom skrifvet Ånnesta, Ånstad), socken i Örebro län och Örebro härad. Areal 1,948 har. 582 innev. (1892). Annex till Örebro stad, Strengnäs stift, Örebro kontrakt. Jfr Längbro. 
<b>År</b> (Lat. <i>annus,</i> se d. o.), den tidrymd, som jorden behöfver för ett omlopp kring solen. Emedan jordens rörelse kring solen kan anses fullbordad på olika sätt, finnas också olika slag af sol-år. Det astronomiska året (se d. o.) är antingen <i>sideriskt</i> l. <i>stjernår</i> (utgörande 365 dagar 6 timmar 9 minuter 9,3 sekunder) eller <i>tropiskt</i> (365 d. 5 t. 48 m. 46,2 s.) eller <i>anomalistiskt</i> (365 d. 6 t. 13 m. 56 s.). Det borgerliga året (se d. o.) l. kalenderåret utgöres af jämnt 365 (för skottår 366) dagar, fördelade på 12 månader. Se vidare Kalender och Kronologi. — De äldsta kulturfolken räknade sannolikt ej med sol-år, utan med manår (se d. o.), d. v. s. en tidrymd af 354 d., 8 t. och omkr. 48 m. — Om det s. k. »platoniska året» (»stora året») se under Platonisk. Om »ecklesiastik-året» (presternas fardagsår) och »fardagsår» se Fardag; om »kyrkoåret» och »bruksåret» se dessa ord. — Om det »meteorologiska året» se Meteorologiska årstider. 
<b>Åra,</b> redskap, som nyttjas till att medelst rodd eller vrickning framdrifva båtar. Vid rodd nyttjas för hvardera båtsidan minst en, men, beroende af båtens storlek, ända till 4 à 5 åror. Vid vrickning begagnas endast en åra, lagd öfver relingen akterut (se vidare Ro och Vricka). Den platta, åt kanterna aftunnade, yttersta änden af åran kallas <i>blad.</i> Sjelfva <i>skaftet</i> har en cylindrisk sektionsform och tilltager något i groflek ut till <i>handtaget,</i> som ej har större diameter, än att handen kan gripa om detsamma. Årdelen närmast handtaget kallas <i>lom.</i> Med lommen hvilar åran under rodden på relingen, stödd af tullen (se Tullar och Tullbord). Den främsta åran i en båt kallas bogåra (se d. o.). Bunkåror l. bonkåror kallar man sådana större rodd-åror, som hafva gröfre lommar, och hvilka skötas af minst 2 man vid hvarje åra. Om styråra se d. o. Med årtag förstås den taktmässiga rörelse, som bibringas årorna under deras framförande och tillbakadragande mellan tullarna. J. G. B. 
<b>Årdala,</b> socken i Södermanlands län, Villåttinge härad. Areal 7,100 har. 1,105 innev. (1892). Å. bildar med Forsa ett konsistorielt pastorat, Strengnäs stift, Villåttinge kontrakt. 
<b>Årder</b> (Gammalsv. <i>arþer, arder,</i> af <i>aeria,</i> plöja, ärja). Se Plog. 
<b>Åre,</b> socken i Jämtlands län, Undersåkers tingslag. Areal 2,116 qvkm. 2,321 innev. (1892). Annex till Undersåker, Hernösands stift, Jämtlands vestra kontrakt. Invid kyrkan och Åresjön, en utvidgning af Åreelfven (se Indalselfven), och vid södra foten af Åreskutan 
page_number=230, index= - Åreskutan ... 
ligger Åre station på den längs sjöns norra strand löpande tvärbanan genom Jämtland, 106 km. från Östersund och 56 km. från Storlien, 378 m. öfver hafvet. Platsen har under de senare åren blifvit rätt mycket besökt af turister, och den har af läkare rekommenderats som en synnerligen lämplig kur- och rekreationsort för svaga och sjukliga. 
<b>Åreskutan,</b> högsta fjälltoppen på det i Jämtland mellan Kallsjön i n. ö. och Åresjön i s. v. belägna Åreskutfjället. Detta sammanhänger visserligen med den stora skandinaviska fjällryggen, men genom sin ansenliga höjd öfver den omgifvande trakten framstår det såsom ett isoleradt bergparti, af omkr. 120 qvkm. areal. Toppens höjd är 1,472 m. öfver hafvet och 1,000–1,100 m. öfver de angränsande sjöarna. Berget uppnår ej snögränsen, men i dess högre belägna klyftor qvarligger dock snön året om och ger näring åt flere smärre vattendrag. På södra sluttningen, med dess för denna breddgrad oväntadt rika växtlighet, ligga flere byar, på den norra, der naturen är kargare, endast Huså kopparverk och Fävikens by. Från toppen (Sv. turistföreningen uppsatte der 1892 en fjällhydda) har man den mest storslagna utsigt, som omfattar såväl Storsjöns leende stränder som de snöklädda fjällen. Som berget är jämförelsevis lätt att bestiga, besökes det mycket af resande. Under de senaste åren har det blifvit en omtyckt vistelseort för många, som af helsoskäl böra inandas den friska fjälluften. — Fjällets hufvudmassa utgöres af kristalliniska skiffrar, nämligen öfverst en gneis, derunder hornblendeskiffer, glimmerskiffer och qvartsitskiffer, eller de s. k. »fjällskiffrarna», hvilka i öfrigt förekomma öfver stora områden af fjällsträckningarna längs riksgränsen. Å:s fot består deremot af en, in under fjället svagt stupande, mäktig bädd lerskiffer med kalkstenslager, innehållande åtskilliga förstenade lemningar af koraller, sjöliljor m. m. och tydligen tillhörande silursystemet. Huruvida äfven de förenämnda, ofvanliggande, kristalliniska bergarterna, som hafva mycken likhet med urformationens, tillhöra silurbildningen och verkligen äro yngre än de fossilförande lagren vid fjällets fot, eller om de, oaktadt sitt läge, i sjelfva verket äro äldre och kommit att erhålla sin nuvarande plats ofvanpå silurlagren genom öfverskjutning (se d. o.) i samband med bergskedjebildningen, dessa frågor hafva mycket diskuterats bland geologerna, men någon slutlig lösning torde icke kunna anses ännu vara uppnådd. A. G. E. E. 
<b>Årfotade foglar,</b> <i>Steganopodes, zool.,</i> en ordning inom foglarnas klass, hvilken utmärker sig genom fötternas egendomliga bildning, i det alla fyra tårna sinsemellan äro förenade genom en simhud. Näbben är vanligen lång. Ansigtet är stundom naket och svalget uttänjbart. Underbenet är fjäderbeklädt, tungan ofta förkrympt. Skelettet utmärker sig genom en hög grad af pneumaticitet. Denna ordning innefattar jämförelsevis få arter (omkring 60), hvilka företrädesvis bebo varmare trakter. Alla äro stora eller medelstora foglar och lefva i närheten af vatten. De lifnära sig i synnerhet af fisk, som de fånga genom att störtdyka eller simdyka. Somliga (fregattfoglarna) anses som de bästa flygarna bland simfoglarna. I allmänhet röra de sig med stor färdighet i vattnet; dock kunna de, tack vare den väl utbildade och lågt sittande baktån, äfven gripa omkring trädgrenar. Boet är öppet och lägges på klippor eller i träd. Båda makarna rufva vexelvis äggen, hvilka till antalet äro 1–4. Ungarna födas blinda och vanligen nakna; de erhålla dock snart en tät, hvit dunbeklädnad. De vigtigaste dithörande slägtena äro skarfvar (<i>Phalacrocorax</i>), tropikfoglar (<i>Phaëton</i>), fregattfoglar (<i>Tachypetes</i>), pelikaner (<i>Pelecanus</i>) och hafssulor (<i>Sula</i>). L–e. 
<b>Årgång.</b> Se Årsgång. 
<b>Århus.</b> Se Aarhus. 
<b>Årkesta</b> (fordom <i>Orkasta</i>). Se Orkesta. 
<b>Årliga hjelpen.</b> Se Byggningshjelpen. 
<b>Årliga hästar.</b> Se Fodring. 
<b>Årliga räntan,</b> detsamma som jordeboksränta (se d. o.). 
<b>Årlig variation.</b> Se Årskurva. 
<b>Årman</b> (Isl. <i>ármaðr</i>), fornnordisk benämning på en person, som stod i en annans tjenst såsom förvaltare af hans egendomar och uppsamlare af hans inkomster. Dylika förtroendemän voro vanliga hos konungen, ärkebiskopen och i synnerhet hos biskoparna, för hvilkas räkning de skulle indrifva bötesmedel för öfverträdelse af kyrkolagarna. E. H. 
<b>År och dag.</b> Se Natt och år. 
<b>Åros.</b> Se Aros. 
<b>Årsberäkning,</b> <i>kamer.</i> Se Byggnadsskyldighet, sp. 1402. 
<b>Årsbokstaf.</b> Se Kontrollstämpling. 
<b>Årsflyttning.</b> Se Flyttning 2. 
<b>Årsgång</b> (Fornsv. <i>ars ganger</i>). 1. I dial. (»årgång») årets större eller mindre fruktbarhet, årsväxt, äring (»god årgång», »svag årg.»). — 2. Att gå årsgång var i Sverige en urgammal och på sina ställen, t. ex. i Småland, ända in i 19:de århundradets början qvarlefvande plägsed att genom nattliga vandringar, under hvilka vissa bestämmelser måste noga iakttagas, söka vinna kännedom om kommande tilldragelser under det följande året. De nätter, som bättre än andra lämpade sig för årsgång, voro Tomasmässo-, jul-, Stefansmässo-, nyårs- och trettondagsnatten, men äfven midsommarnatten och än mer Lucianatten voro tjenliga dertill. Vandringen ställdes alltid till någon kyrkogård. Årsgångaren borde ej hafva sett eld under samma dags lopp. Han måste vara fastande och besjälad af djupt allvar; han fick ej helsa på en mötande, ej tala, ännu mindre skratta o. s. v. Såg han grafvar uppkastas på kyrkogården, stundade farsot. Fick han se små män (dvärgar, nissar) bära sädes-kärfvar, eller såg han möss draga hölass, var god årsväxt att vänta. Hörde han det huggas i skogen, eller såg han väpnade män rida på vägarna, stod krig för dörren o. s. v. När någon sålunda på regelrätt vis hade gått årsgång i sju år, mötte han den sista natten han var ute i sådant ärende en ridande man (Oden?), som 
page_number=231, index= - Åreskutan ... 
hade en runkafle i munnen. Var då årsgångaren nog modig och stark att rycka till sig denna kafle, vardt han med ens tillika en »klok», d. v. s. han hade vunnit kunskap om alla förborgade ting och kunde sia om framtiden utan att någonsin mer behöfva göra någon årsgång. Se Hyltén-Cavallius: »Wärend och wirdarne» (I, § 100). 
<b>Års-isotermer,</b> <i>meteor.</i> Se Isotermer (jfr Årskurva). 
<b>Årskontingent.</b> Se Kontingent. 
<b>Årskurva,</b> <i>meteor.</i> Ordet nyttjas i två olika betydelser och betecknar dels en på en karta dragen linie, sammanbindande punkter med samma årsmedium för ett visst meteorologiskt element — årsisoterm för temperaturen, årsisobar för lufttrycket, o. s. v. —, dels ock en på rutadt papper dragen linie, återgifvande ett elements, t. ex. temperaturens, förändringar under årets lopp på en och samma ort: elementets s. k. årliga variation. E. S. 
<b>Årsmedium,</b> <i>meteor.,</i> medelvärdet af alla tim-afläsningar under ett år på en och samma ort för något meteorologiskt element (temperatur, lufttryck, fuktighet o. s. v.). Af de 24 tim-afläsningarna under ett dygn bildas <i>dagsmedium,</i> af alla dagsmedia under en månad <i>månadsmedium,</i> af alla månadsmedia under året <i>årsmedium.</i> Dervid bör beaktas, att månaderna hafva olika antal dagar, hvadan de olika månadsmedia vid bildandet af årsmediet böra ingå med olika vigt. E. S. 
<b>Årsmot</b> (Fornsv. <i>ars mot</i>), årsdag, d. v. s. en viss dag af året, då den ett följande år återkommer; årsmässa, anniversarium (se d. o. och Mässa 1). 
<b>Årspris.</b> Se Markegång. 
<b>Årsproklama,</b> <i>jur.,</i> äldre, ännu i författningar från 1830-talet förekommande benämning på hvad som för närvarande kallas årsstämning (se d. o.). A. W. 
<b>Årsring,</b> <i>bot.</i> Hos ingen flerårig växt fortgår tillväxten oafbrutet; i alla klimat — under vintern i kallare luftstreck, under den torra årstiden i varma — inträder en hvilotid, under hvilken bildningsväfven (<i>cambium</i>) icke fortsätter sin verksamhet. Enär den väfnad, som bildas, då verksamheten åter upptages vid vårens eller regntidens inbrott, är till färg och täthet eller andra förhållanden olik den senast eller närmast före hvilotiden afsatta väfnaden (veden i en trädstam), framträder gränsen mellan de båda växtperioderna ganska skarp och tydlig äfven för blotta ögat och visar å ett tvärsnitt af stammen formen af en ring. Och då för hvarje år en ny sådan bildas, så hafva dessa ringar med rätta kallats årsringar. Genom att räkna vedens årsringar får man veta det förhandenvarande trädets ålder. Vårvedens celler och kärl äro vidare än höstvedens, hvilka äro mycket trängre och smalare. Detta kan bero deraf att vårveden icke tryckes så hårdt arf barken, hvilken i regeln under vintern bildat sprickor, hvaremot, alltefter som veden växer till i tjocklek, barken mot slutet af sommaren sluter fastare till kring stammen. Af årsringarnas olika bredd kan man äfven finna, att vissa år varit mer eller mindre gynsamma för tillväxten. — Inom tropikerna, der luftens fuktighet och torka kan omvexla med små mellanperioder under de två hufvudårstiderna, bilda somliga träd falska, mindre utpräglade årsringar. O. T. S. 
<b>Årsskott.</b> Se Knopp och Stam 1. 
<b>Årsstaf.</b> Se Runstaf. 
<b>Årsstämning,</b> <i>jur.,</i> en medelst offentlig stämning (se d. o.) utfärdad kallelse på borgenärer att inom ett år anmäla sina fordringar. En dylik stämning har den verkan, att borgenär, som ej hörsammar kallelsen, förlorar sin talan mot gäldenären, så framt han ej kan visa, att denne haft vetskap om fordringens tillvaro. Endast såvidt och i den mån, som panträtt åtnjutits för fordran eller den i qvittningsväg må kunna åberopas, kan den fortfarande göras gällande. Årsstämning (förr kallad »årsproklama») kan begäras allenast i vissa bestämda fall, enligt nu gällande k. förordning af d. 4 Mars 1862 vid dödsfall, äktenskapsskilnad, upplösning af vissa bolag och persons ställande under förmynderskap. A. W. 
<b>Årsta.</b> 1. Egendom i Brännkyrka socken, Stockholms län, något s. ö. om Liljeholmens jernvägsstation, vid den från Mälaren österut framträngande Årstaviken, hvilken skiljer Södermalms vestra del från det egentliga Södertörn, och från hvilken Stockholms stads vattenledningsvatten hemtas. Egendomen omfattar Å., 5 mtl, och Valla, 2 mtl, tills. taxerade till 155,000 kr. Vid Liljeholmens station har på Årsta mark och tillhörande detta uppförts en mängd bostäder, med ett sammanlagdt taxeringsvärde af 493,400 kr. (1893). Egendomen anses fordom hafva tillhört Birger Jarl och omfattade äfven hela Södermalm i Stockholm. På 1400-talet tillhörde den Hans Kröpelin och på 1500- och 1600-talen medlemmar af slägten Oxenstierna. Den tillhör nu grefve E. J. Sparres sterbhus. — 2. Gods i Österhaninge socken, Stockholms län, vid en vik af Östersjön, omfattar tills. 11 65/96 mtl, tax. till 243,800 kr. (1893). Gården är mycket gammal; den tillhörde på 1400-talet jämte Sandemar m. fl. gårdar Tyska orden i Livland och var säte för en dess kommendör, till dess Erik Axelsson (Tott) 1467 köpte alla ordens egendomar i Sverige. Det beboddes sedan af brodern Laurens Axelsson, egdes af slägten Bielkenstierna m. fl. adliga slägter och köptes 1805 af brukspatron Bremer, hvars arfvingar derefter egde godset. Hans dotter, den bekanta författarinnan Fredrika Bremer, tillbragte der sina sista år och dog der (1865). Godset eges nu af A. Saxenbergs arfvingar. 
<b>Årstad.</b> 1. Socken i Hallands län, Årstads härad. Areal 3,843 har. 1,564 innev. (1892). Å. bildar med Asige ett regalt pastorat, Göteborgs stift, Halmstads kontrakt. — 2. Årstads härad, i Hallands län, ingår i Hallands läns mellersta domsaga och Halmstads fögderi samt omfattar socknarna Slöinge, Eftra, Skrea, Årstad, Asige. Abild, Vessige, Askome, Drängsered, Krogsered. Areal 55,912 har. 10,983 innev. (1892). 
<b>Årstemperatur,</b> årets normala medeltemperatur (se d. o.) 
page_number=232, index= - Åreskutan ... 
 <b>Årstider,</b> <i>astron., meteor</i>. Emedan jordens rotationsaxel ej är vinkelrät mot ekliptikans (jordbanans) plan, utan med detsamma bildar en 66 1/2 graders vinkel, måste de parallelcirklar på jordytan, å hvilka solen vid middagstid står i zenit (se d. o.), förflytta sig under årets lopp mellan 23 1/2 graders nordlig och 23 1/2 graders sydlig bredd. Vid det förra tillfället, som inträffar d. 21 Juni, mottager den norra jordhalfvan från solen den största värmemängden, vid det senare tillfället, d. 21 Dec., den minsta. Man skulle derför vänta sig, att d. 21 Juni hos oss vore den varmaste, d. 21 Dec. den kallaste dagen. Så blir emellertid ej fallet, emedan hafven och de öfre jordlagren behöfva ganska lång tid för att uppvärmas och afkylas. Detta gör, att den varmaste dagen i våra trakter i medeltal infaller i midten af Juli, den kallaste i slutet af Jan. eller i början af Febr. Den af nämnda orsaker i förening framkallade årliga vexlingen i klimatiska förhållanden på samma ort, benämnes årstider. I meteorologiskt afseende delas året i 4 lika långa årstider, af hvilka <i>vintern</i> på norra halfklotet innefattar månaderna December, Januari och Februari, <i>våren</i> Mars, April och Maj, <i>sommaren</i> Juni, Juli och Augusti, <i>hösten</i> September, Oktober och November. På södra halfklotet blifva beteckningarna motsatta, så att Juni, Juli och Augusti äro vintermånader o. s. v. Se vidare Meteorologiska årstider. E. S. 
<b>Årstrycket.</b> Se Författningssamling. 
<b>Årsunda,</b> socken i Gefleborgs län, Gestriklands östra tingslag. Areal 23,046 har. 2,372 innev. (1892). Å. utgör ett konsistorielt pastorat, Upsala stift, Gestriklands östra kontrakt. 
<b>Årta,</b> <i>Anas querquedula, zool.</i>, tillhör andslägtet inom ordningen andfoglar och foglarnas klass. Den skiljer sig från flertalet af de skandinaviska andarterna derigenom att den ej har flere än 14 stjertpennor. Vingspegeln, som framtill och baktill har hvit infattning, är grågrön eller mörkgrå. Vingpennorna hafva hvita spolar. Hos den gamle hannen i vinterdrägt äro nacken och öfre delen af hufvudet svarta; ett bredt hvitt band går genom ögontrakten. Hufvudets sidor och halsen äro röda. Ryggen är svart, med gråa fjäderkanter. Kräfvan och bröstet äro till midten rostgråa, med svarta, vågiga streck; buken är hvit. De långa, hängande skulderfjädrarna äro svarta, med ett hvitt band långs midten; näbben är svart. Honan är spräcklig af svart och rostbrunt; bröstet och magen äro hvita, med rostgul anstrykning. Öfver ögonen går ett blekt rostgult band och bakom dem ett mörkbrunt. Vingtäckarna äro brungråa, enfärgade. Årtan förekommer inom Sverige som häckfogel från Skåne ända upp till trakten af Gefle. I Norge och Finland är hon sällsynt. I öfrigt förekommer hon i större delen af Europa. Till lefnadssättet liknar årtan mest krickanden, men är mindre skygg än denna. Hon är flyttfogel och lemnar södra Sverige i Oktober eller November samt återvänder i April. Man ser henne om hösten ofta tillsammans med andra änder. Hennes föda består af vattenväxter, frön, maskar och insekter. Honan lägger 7–12 ovala, gulhvita ägg på en bale eller i en håla bland gräset ej långt från vattnet. L–e. 
<b>Årup,</b> fideikommiss i Kristianstads län, Ifvetofta socken, med den anspråkslöst bebyggda hufvudgården belägen vid Ifösjöns utlopp Skräboån och nära Bromölla station å Kristianstad–Sölvesborgs jernväg samt omgifven af en präktig parkanläggning, hvilken såväl som de vidsträckta furuplanteringarna i närheten tillkommit i 19:de årh. genom exc. Trolle-Wachtmeister. Godset omfattar inom socknen, jämte 3 1/3 mtl frälsesäteri, tillsammans 14,39 mtl, tax. till 670,700 kr. (1892). Gården egdes under 1700-talet af medlemmar af slägten Coijet, gjordes med underlydande till fideikommiss af Magdalena Sofia Coijet (d. 1796) och tillföll i enlighet med fideikommissbrefvet hennes systerdotters man riksdrotset grefve K. A. Wachtmeister, sedermera äfven egare af Ljungby. Å. har sedan haft samma innehafvare som Trolle-Ljungby. Fideikommissarien är patronus i församlingen. 
<b>Årvak.</b> Se Allsvinn. 
<b>Åryd,</b> socken i Blekinge län, Bräkne härad. Areal 9,130 har. 2,982 innev. (1892). Annex till Hellaryd, Lunds stift, Listers och Bräkne kontrakt. 
<b>Åryd,</b> bruks- och landtegendom i Hemmesjö socken, Kronobergs län, vid Åryds jernvägsstation å Vexiö–Emmaboda jernväg och vid Årydssjön (med aflopp till Åsnen). 3 3/8 mtl, tax. till 115,500 kr.; manufaktursmedja, masugn, rostugn och kupolugn, qvarn, såg m. m., tax. till 54,000 kr. (1892). Å. var från början kronohemman och gafs 1560 på lifstidsfrihet till Nils Birgersson, stamfader för ätten Rosenqvist af Åkershult. Reduceradt 1690, återgafs det efter ett par år åt slägten, från hvilken det såldes i början af 1700-talet. 1823 köptes det af bergsrådet J. L. Aschan, och det tillhör nu Lessebo bolag. 
<b>Årännare.</b> Se Id. 
<b>Årö.</b> Se Aarö. 
<b>Ås.</b> I allmän bemärkelse torde hvarje på jordytan förekommande, långsträckt, ej alltför stor höjd kunna benämnas en ås, den må bestå af sand, grus, sten eller berg, men inom Sverige afses med denna benämning nästan uteslutande de egendomliga, af rundadt grus och sand bestående, jämförelsevis smala ryggar (rullstensåsar och sandåsar, se dessa ord), som i merendels nordsydlig riktning milslångt genomlöpa de flesta trakter af landet. E. E. 
<b>Ås.</b> 1. Socken i Hallands län, Viske härad. Areal 3,699 har. 1,316 innev. (1892). Annex till Veddige, Göteborgs stift, Fjäre och Viske kontrakt. — 2. Socken i Jämtlands län, Rödöns tingslag. Areal 11,253 har. 1,210 innev. (1892). Annex till Rödön, Hernösands stift, Jämtlands norra kontrakt. — 3. Socken i Jönköpings län, Vestbo härad. Areal 8,918 har. 1,251 innev. (1892). Ås bildar med Kållerstad ett alternerande konsistorielt och till egaren af Svanaholms säteri patronelt pastorat, Vexiö stift, Vestbo kontrakt. — 4. Socken i Kalmar län, Gräsgårds härad. Areal 2,416 har. 556 innev. (1892). Ås bildar med Ventlinge ett regalt pastorat 
page_number=233, index= - Åreskutan ... 
Kalmar stift, Ölands södra kontrakt. — 5. Socken i Skaraborgs län, Åse härad. Areal 1,883 har. 741 innev. (1892). Annex till Flo, Skara stift, Väne kontrakt. 
<b>Ås</b> (äldre former <i>Aos</i> och <i>Aas;</i> jfr Aros), Lat. <i>Asylum,</i> fordom kloster, beläget i Halland, vid Viskans utlopp, der nu kungsgården Åskloster ligger. Det var ett munkkloster af cisterciensorden, stiftadt 1194 genom utflyttning från Sorö, och åtnjöt stort anseende. Ett par af konung Magnus Erikssons i späda år aflidna barn blefvo begrafna i Ås kloster (Styffe: »Skand. under unionstiden»). 
<b>Ås</b> (landtbruksskola). Se Aas. 
<b>Åsa.</b> Se Ingjald Illråde. 
<b>Åsagudarna.</b> Se Åsar. 
<b>Åsaka,</b> förut varande namn å fem socknar i Vestergötland, som numera benämnas: 1. Barne-Åsaka, socken i Skaraborgs län, Barne härad. Areal 2,556 har. 855 innev. (1892). Annex till Lekåsa, Skara stift, Vånga kontrakt. — 2. Kållands-Åsaka, socken i Skaraborgs län, Kållands härad. Areal 1,509 har. 536 innev. (1892). Annex till Råda, Skara stift, Kållands kontrakt. — 3. Skånings-Åsaka (se d. o.). — 4. Vartofta-Åsaka (se d. o.). — 5. Väne-Åsaka (se d. o.). 
<b>Åsa-Loke.</b> Se Loke. Jfr Utgårda-Loke. 
<b>Åsaläran,</b> <i>Nord. mytol.,</i> framställningen af den religiösa uppfattning, som anknöt sig till och hade sin medelpunkt i tron på Åsarna (se d. o.). 
<b>Åsar</b> l. asar (Isl. <i>æsir</i>), <i>Nord. mytol.,</i> är ett för alla forngermanska språk gemensamt ord med betydelsen »gudomsväsende», »halfgud», »heros» samt troligen i det närmaste identiskt med det sanskritiska <i>asu,</i> »lifsande», och det i zend förekommande <i>anhu,</i> »lif» (jfr <i>ahu-ra,</i> »herre», <i>Ahuramazda,</i> Ormusd). Ordets äldsta form har i germanska språk varit <i>ansuz,</i> pl. <i>ansiwiz.</i> Om goterna veta vi genom den latinske författaren Jordanes, sjelf af gotisk börd, att deras konungaätt ansågs härstamma från »ansis, d. v. s. halfgudar». I angelsachsiska (och fornfrisiska) källor nämnas <i>ése</i> vid sidan af <i>ylfe,</i> »alfer», och de förres »skott» spela här samma rol som annars »elfskott» (se Elfva). Hur allmänt ordet och väl äfven den dervid knutna religiösa föreställningen en gång varit bland alla germanska stammar framgår af de så ytterst talrika och allmänt spridda mansnamn, i hvilka ordet ingår som första sammansättningsled (fornhögtyskt <i>Ans-,</i> angelsachsiskt <i>Ós-,</i> isländskt <i>Ás-,</i> forndanskt <i>Aes-</i> o. s. v.), t. ex. mansnamnen Fornhögt. <i>Ansgar</i> (latiniseradt <i>Ansgarius;</i> Angelsachs. <i>Ósgárr,</i> såsom keltiskt lånord <i>Oskar</i>), <i>Anshelm;</i> Angelsachs. <i>Ósvald, Ósvine</i> (som keltiskt lånord <i>Ossian</i>), <i>Ósbeorn</i> (Eng. <i>Osborne,</i> Isl. <i>Ásbjörn,</i> D., <i>Esbjörn,</i> Sv. <i>Jesper</i>); Isl. <i>Áslákr, Ásmundr, Ásketill</i> (som franskt lånord <i>Anquetil,</i> Sv. <i>Eskil</i>) och qvinnonamnen <i>Ása, Àslaug, Astriðr</i> (D. <i>Estrid</i>). Emellertid är det blott i den fornnordiska mytologien som åsa-namnet (Isl. <i>áss,</i> pl. <i>ǽsir</i>) blifvit det i fråga om gudarna med en viss förkärlek använda uttrycket. I synnerhet brukas det om dunderguden Tor, som från början var den förnämsta gudomligheten här i norden och först hos vikingarna undanträngdes af stormguden Oden. Derför tituleras han <i>Åsa-Tor,</i> »landets ås» (Isl. <i>landáss</i>), »åsa-fursten» (Isl. <i>ásabragr</i>), »den allsmäktige åsen» eller helt enkelt »åsen». Derför säges han hafva »ås-kraft» och »ås-vrede», och derför är <i>åska</i> (Fornsv. <i>as-ikia,</i> ursprungligen »guds-åkning») namnet på Tors framfart med blixt och dunder. I senare tid blef Oden, som bekant, den förnämste af åsarna, åtminstone inom den norsk-isländska mytologien, och han uppfattades då som alla de öfriges herskare och de flestes fader. I vissa källor uppfattas numera »åsar» icke längre som ett gemensamt gudanamn, utan betecknar den förnämsta och talrikaste klassen inom den nu rikt befolkade gudaverlden samt ställes särskildt i en viss motsättning mot en annan klass af gudomligheter, vanerna (se d. o.), hvilka dock i andra källor räknas till åsarna. Enligt Snorres strängt systematiserande framställning af den gamla mytologien voro de egentlige åsarna till antalet 12, men denna sannolikt från den klassiska mytologiens heliga tolftal (och möjligen äfven de tolf apostlarna) lånade siffra lyckas han icke nöjaktigt motivera. Han uppräknar nämligen blott elfva: Oden, Tor, Balder, Ty (Isl. <i>Týr</i>), Brage, Hemdall (Isl. <i>Heimdallr</i>), Had (Isl. <i>Höðr</i>), Vidar, Vale (Isl. <i>Váli</i>), Ull och Forsete, ty af de på samma ställe nämnde Njärd (Isl. <i>Njörðr</i>), Frö (Isl. <i>Freyr</i>) och Loke voro de båda förre vaner, den sistnämnde deremot af jätteslägt (men i sin egenskap af åsarnas kamrat kallad »Åsa-Loke»). För att fylla 12-talet måste man sålunda tillgripa någon af de annanstädes nämnde åsarna Vile, Ve, Höne (Isl. <i>Hænir</i>), Lodur, Härmod (Isl. <i>Hermóðr</i>), Mode och Magne, men valet bland dessa blir lika godtyckligt, som det blir svårförklarligt hvarför de öfrige skola uteslutas. — Den qvinliga motsvarigheten till åsarna bilda deras gemåler och systrar, de s. k. åsynjorna. Ordet åsynja (Isl. <i>ásynja</i>) förekommer blott inom den fornnordiska mytologien och tyckes vara okändt för öfriga germanska stammar. Såsom åsynjor anföras i de isländska källorna: Frigg (den förnämsta af alla), Saga (Isl. <i>Sága</i>), Er (Isl. <i>Eir</i>), Sjofn, Lofn, Vår (Isl. <i>Vár</i>), Vör, Syn, Hlín, Snotra, Fulla, Gnå (Isl. <i>Gná</i>), Idun, Nanna, Sif, Jord, Sol och Bil, stundom äfven trots deras afvikande börd Fröja (Isl. <i>Freyja</i>), som var af vanernas slägt, samt Gefjon, Sigyn, Gerd, Skade och Rind, hvilka egentligen voro af jättebörd, men i likhet med Loke upptagits bland gudarna. — Åsar och åsynjor bodde enligt den yngre, systematiskt utbildade mytologien i Åsgård, en midt i himlen belägen härlig nejd, der de rundt kring <i>Idavallen</i> residerade i en stor borg eller, enligt de yngsta källorna, 12 palats, ett för hvarje gud. Till Åsgård kom man från jorden öfver Åsbron, och man inträdde genom Åsgrinden. — Jfr vidare Mytologi, sp. 646 o. f. Ad. N–n. 
<b>Åsarne</b> (stundom kalladt Åsan), socken i Jämtlands län, Bergs tingslag. 540 innev. (1892). Annex till Berg, Hernösands stift, Jämtlands södra kontrakt. 
page_number=234, index= - Åreskutan ... 
 <b>Åsarp.</b> Se Norra Åsarp och Södra Åsarp. 
<b>Åsa-Tor,</b> <i>Nord. mytol.,</i> ett i isländska källor stundom förekommande namn på guden Tor (se d. o. och Åsar). 
<b>Åsbjörn</b> (Fornn. <i>Ásbjörn,</i> nyare D. <i>Esbern, Esben,</i> Sv. form <i>Jesper</i>), nordiskt mansnamn. Mera bemärkta bärare af namnet äro 1. Å. pruði, en dansk, fosterbroder till den för sin kroppsstyrka ryktbare isländaren Orm Storolfsson, blef enligt sagan fången och pinad till döds af ett troll, som bodde i Nord-Möre i Norge. Han fick en hämnare i Orm. — 2. Å. Selsbane, en ung högättad man från Halogaland i Norge, vågade döda en Olof den heliges årman (förvaltare) Tore Sel under konungens egna ögon. Endast genom sin frände, den mäktige bonden Erling Skjalgssons hotande förbön slapp han undan konungens vrede. Sedermera blef han dock ihjelslagen med konungens goda minne, hvilket dråp medverkade till böndernas resning emot konungen. 
<b>Åsbo.</b> 1. Socken i Östergötlands län, Göstrings härad. Areal 12,386 har. 2,366 innev. (1892). Å. utgör ett till egaren af Strålsnäs patronelt pastorat, Linköpings stift, Göstrings kontrakt. — 2. Härad. Se Norra Åsbo 1 och Södja Åsbo härad. — 3. Kontrakt. Se Norra Åsbo 2 och Södra Åsbo kontrakt. 
<b>Åsbro,</b> <i>Nord. mytol.,</i> ett i isländska källor stundom förekommande namn på regnbågen. Jfr Bäf-rast och Åsar. 
<b>Åsbräcka,</b> socken i Elfsborgs län, Flundre härad. Areal 1,044 har. 326 innev. (1892). Annex till Romeled, Göteborgs stift, Domprosteriets norra kontrakt. 
<b>Åseda</b> (Åsheda), socken i Kronobergs län, Uppvidinge härad. Areal 26,368 har. 3,085 innev. (1892). Å. utgör ett konsistorielt pastorat, Vexiö stift, Uppvidinge kontrakt. 
<b>Åse härad,</b> i Skaraborgs län, ingår i Åse, Viste, Barne och Laske domsaga och i Barne fögderi samt omfattar socknarna Särestad, Täng, Håle, Flo, Ås, Sal, Vänersnäs, Tun, Karaby, Friel. Areal 23,794 har. 7,348 innev. (1892). 
<b>Åsele,</b> socken i Vesterbottens län, Åsele lappmarks tingslag. Areal 3,378 qvkm. 3,425 innev. (1892). Å. utgör ett konsistorielt pastorat, Hernösands stift, Södra lappmarkens kontrakt. 
<b>Åsele lappmarks tingslag,</b> i Vesterbottens län, ingår i Vesterbottens Vestra domsaga och Vesterbottens läns lappmarks fögderi samt omfattar socknarna Åsele, Fredrika, Vilhelmina, Dorotea. Areal 16,355 qvkm. 12,612 innev. (1892). 
<b>Åsenhöga,</b> socken i Jönköpings län, Mo härad. Areal 12,960 har. 1,357 innev. (1892). Å. bildar med Källeryd ett konsistorielt pastorat, Vexiö stift, Vestbo kontrakt. 
<b>Åsgeir</b> (Fornn. och Isl. <i>Ásyeir</i>), fornnordiskt mansnamn. Se Ansgar. 
<b>Åsgropar,</b> <i>geol.,</i> de större eller mindre, dels trattformade, dels ovala, dels rännformade fördjupningar eller gropar, som ganska allmänt förekomma i rullstensåsar (se d. o.) eller mellan dessas olika ryggar. Djupet vexlar mellan 5 och 30 meter. Ej sällan är åsgroparnas botten fylld med torf, flerestädes äfven af en vattensamling, en liten sjö eller en tjärn. E. E. 
<b>Asgård,</b> <i>Nord. mytol.,</i> åsagudarnas hemvist. Jfr Åsar. 
<b>Åsgårdsrejd.</b> Se Vilda jagten. 
<b>Asgårdsstrand.</b> Se Aasgaardsstrand. 
<b>Åsheda.</b> Se Åseda. 
<b>Ås härad,</b> i Elfsborgs län, ingår i Ås och Gäsene domsaga samt Kullings fögderi och omfattar socknarna Rångedala, Toarp, Espered, Tärby, Varnum, Brämhult, Gingri, Södra Ving (med Töfve), Härna, Fenneslunda, Grofvare, Hällstad, Murum, Södra Vånga, Möne, Kärråkra. Areal 46,147 har. 11,031 innev. (1892). 
<b>Åska</b> (Fornsv. <i>asikia, asaekyn,</i> af ett Forn-nord. <i>ás-ekja</i> = åsens, gudens, d. v. s. Tors, åkning), <i>fys., meteor.</i> En elektrisk urladdning mellan tvänne oliknämnigt laddade moln eller mellan ett moln och marken kallas <i>blixt</i> och det blixten beledsagande dundret <i>åska</i> (åskdunder, åskdön, åskknall, tordön; D. <i>torden</i>). Vid urladdning till marken säges blixten eller åskan »slå ned» (<i>åskslag</i>). Blixtskenet benämnes stundom <i>åskvigge</i> eller <i>åskstråle;</i> den förra benämningen torde härstamma från den tid, då man trodde, att åskdundret uppstod, när Tor körde med sina bockar, och att skenet framkallades af de viggar (jfr Torvigge), som han slungade mot jättarna. Att åskdundret i vanliga fall består i ett långdraget mullrande (»rullande») och ej, såsom vid urladdning af en laddflaska, i en enda knall, anses bero på ljudets upprepande genom reflektion (eko) från molnbankar, marken och bergsträckningar på denna. En annan orsak kan ligga deri att den väg, som blixten passerar, kan vara ganska lång och ljudet af åskknallen, ehuru i sjelfva verket liktidigt på alla punkter af banan, af denna anledning på skilda tidpunkter når fram till observatörens öra. — En antaglig förklaring af uppkomsten af åskväder är lemnad af Svante Arrhenius. Man har funnit, att vissa med negativ elektricitet laddade kroppar, särskildt amalgamerad zink, urladdas, om de belysas med ultraviolett ljus, och detta faktum har tillskrifvas den omständighet att kroppens yta under belysningens inverkan sönderdelas och små partiklar bortstötas, dervid medförande den elektriska laddningen. På sista tiden hafva de tyske forskarna Elster och Geitel påvisat, att samma egenskap, om ock i mindre grad, tillkommer vissa på jordytan allmänt förekommande ämnen, särskildt granit. Under sommaren, när solen står högt, och dess strålar således hafva endast ett jämförelsevis tunnt luftlager att passera, är det till jorden framkommande solljuset betydligt rikare på ultravioletta strålar än under vintern, då dessa strålar till stor del absorberas af luften. Då nu jorden, såsom observationerna på den s. k. »luftelektriciteten» (d. v. s. potentialskilnaden mellan en punkt i luften och jordytan) visa, är försedd med en betydande laddning af negativ elektricitet, så utströmmar en del af denna under sommaren i luften och laddar de lägsta molnen. Denna laddning blir ojämnt fördelad, och deraf förklaras de i form af åskväder uppstående urladdningarna. I öfverensstämmelse med denna teori är den observerade potentialskilnaden mellan en gifven punkt i luften och 
page_number=235, index= - Åskby ... 
jordytan större under vintern än under sommaren, då den minskas af i luften befintlig negativ elektricitet, samt omvändt åskväder mycket vanligare under sommaren än under vintern. Vinteråska är en i Sverige ytterst sällsynt företeelse. Dock finnas några andra trakter, särskildt Island, der vinteråskväder äro jämförelsevis talrika. På denna ö inträffa åskväder t. o. m. något oftare under vintern än under sommaren. Sannolikt beror detta derpå att elektriskt laddade moln ditföras med sydliga vindar. Islands vinteråskväder äro ock gemenligen beledsagade af stormar. Äfven på Norges vestkust och i nordvestra Skotland förekomma vinteråskväder jämförelsevis ofta. De äro farligare än åskvädren sommartid, ty åskmolnen gå under vintern lägre än under sommaren och urladda sig derför oftare till marken. — När blixten slår ned, träffar den oftast uppskjutande, något spetsiga föremål, såsom träd, höga byggnader o. s. v. Genom influens laddas dessa med motsatt slags elektricitet mot molnets, under det den liknämniga går till jorden. Har på detta sätt potentialskilnaden mellan molnet och föremålet nått ett tillräckligt högt värde, inträffar urladdningen, åskslaget. Genom tillräckligt tjocka metalliska delar, jernbalustrader o. dyl., går blixten utan annan olägenhet än en större eller mindre uppvärmning; men måste den för att nå marken passera genom oledare, såsom trävirke, söndersplittras detta och antändes ofta. I vägen stående menniskor eller djur dödas vanligen. Äfven för personer i närheten af blixtens väg kan urladdningen bli farlig, emedan äfven hos dem fördelning af elektriciteten egt rum under det laddade molnets inverkan; när detta urladdas, urladdas äfven dessa personer (s. k. »bakslag»). För att skydda höga byggnader mot åskslag förser man dem numera med åskledare, d. v. s. jernstänger, som sticka upp öfver taket och upptill afslutas med en spets af förgylld koppar eller af platina, emedan dessa s. k. ädla metaller hålla sig blanka och ej oxideras i luften. Åskledarens nedre ände slutar i en vattensamling eller med en metallplåt i fuktig jord eller i en längre metallrörledning, t. ex. gas- eller vattenledningsrör. Åskledarens spets gör, att urladdning af ett åskmoln kan ske kontinuerligt, derigenom att den oliknämniga elektriciteten utströmmar ur spetsen och neutraliserar molnet. Stundom händer dock, att denna utströmning ej kan ske nog hastigt för att hinna neutralisera molnets laddning, och en disruptiv urladdning genom åskledaren eger rum. Man anser, att en åskledare verkar skyddande inom en sfer, hvars radie är dubbelt större än åskledarens höjd öfver det föremål, som skall skyddas. Åskledaren uppfanns af B. Franklin. — Enär det ofta händer, att åskan slår ned på telegraftrådar och, följande dem, tränger in på telegrafstationerna, måste dessas apparater m. m. genom s. k. <i>telegrafåskledare</i> skyddas för åskslagets farliga följder. Telegrafåskledaren består af en i den elektriska ledningen insatt isolerad metalltråd, upplindad på en rulle, och en metallspets på ringa afstånd från densamma. Metallspetsen står i ledande förbindelse med jorden. Den vid telegraferingen använda galvaniska strömmen går genom trådrullens alla vindningar och derefter till apparaterna på stationen, men det kraftiga urladdningsslaget, som karakteriserar blixten, slår igenom vindningarna och öfvergår med gnista till metallspetsen och ned i jorden utan att nå apparaterna. E. S. 
<b>Åskby.</b> Se By, <i>sjöv.</i> 
<b>Åskledare.</b> Se Åska. 
<b>Åskmoln.</b> Se Cumulo-stratus och Moln. 
<b>Ås kontrakt,</b> i Skara stift, omfattar de 9 pastoraten Borås stad och Torpa samt Brämhult; Fristad och Borgstena samt Gingri; Rångedala och Toarp, Espered, Varnum samt Tärby; Södra Ving (med Töfve) och Härna, Fenneslunda samt Grofvare; Bredared och Sandhult (med Hedared), Tämta samt Vänga; Od och Öra, Alboga samt Molla; Hällstad och Murum, Södra Vånga samt Möne; Skölfvene och Hof, Norra Säm samt Källunga; Eriksberg och Broddarp samt Mjeldrunga. Areal 1,187 qvkm. 33,133 innev. (1892). 
<b>Åskslag.</b> Se Åska. 
<b>Åskvigge.</b> Se Åska. 
<b>Åskväder.</b> Se Åska. 
<b>Åskådningsundervisning,</b> en gren af den förberedande barnaundervisniugen, består i en följd öfningar, som äro egnade att utbilda barnens åskådnings- och iakttagelseförmåga. Ett sex- eller sjuårigt barn är i regeln icke moget för den vanliga skolundervisningen; dess uppmärksamhet måste väckas, ty af dennas energi, af förmågan att fixera tanken på ett föremål och dröja vid detta beror till hufvudsaklig del den kommande undervisningens nytta. Detta ändamål åsyfta åskådningsöfningarna. De utgå från yttre, sinliga åskådningar för att derigenom föranleda inre sådana; de afse att öppna barnets sinnen för yttre intryck, på det att tingen i den synliga verlden må i rediga bilder afspegla sig i barnasjälen samt bilda riktiga grundvalar för senare begrepp och omdömen (»sakkunskap före ordkunskap»). Man går så till väga, att de verkliga föremålen eller deras bilder visas för barnen, betraktas mångsidigt och förklaras samtalsvis. Ämnena tagas ur de smås omedelbara åskådningskrets: boningshus (med inredning), skola, gård, trädgård, fält, skog och sjö (gerna ordnadt efter årstiderna), några växter, husdjur, menniskokroppen, menskliga verksamhetsarter och yrken, samfärdsmedel o. s. v., hvarvid man börjar med näraliggande och fortgår till aflägsnare föremål. Genom de dermed förenade talöfningarna skola de små vänja sig att i ord uttrycka sina förnimmelser och föreställningar. Läraren styr deras uppmärksamhet; han betjenar sig af frågeformen, och barnen tillhållas att svara i enkla, men bestämda ord och satser, med tydlig, skarp artikulation. Se, höra och tala sammanfalla sålunda till ett. Beteckningar, som barnen ännu icke känna, föresägas dem, sedan de ernått en omedelbar, lefvande åskådning af tinget och dess kännemärken. Framställningen lifvas med inflätade små berättelser, tänkespråk o. dyl. — Den för åskådningsundervisningen till grund liggande principen föres tillbaka till den engelske tänkaren 
page_number=236, index= - Åskby ... 
Bacon, hvilken gent emot skolastikernas samt 1400- och 1500-talets filologers metod (<i>verbis studetur, non rebus</i>) angaf den sinliga åskådningen och dess utbildning såsom det vetenskapliga förfarandets grundval. Denna princip har först Amos Comenius, direkt påverkad af Bacon, tillämpat på undervisningen (»icke med verbal beskrifning, utan med real åskådning måste man börja»; i enlighet med denna sats utarbetade han sitt berömda bildverk »Orbis sensualium pictus»). Idén utfördes vidare af Rousseau, Basedow och Pestalozzi, hvilken sistnämnde gaf åt filantropisternas tankeöfningar åskådningen till grundval och det åskådade till innehåll. Så uppkom en särskild »åskådningsundervisning» såsom propedevtisk förkurs till skolan öfver hufvud, med uppgift att beriktiga och stadga den tankekrets barnet förut förvärfvat. Denna undervisningsgren har sin egen historia och en omfattande litteratur. Det inses lätt, att ett ensidigt odlande af detta undervisningsobjekt skulle föra till nya misstag, att man under sträfvandet att undanrödja det gamla abstrakta sättet sjelf hemföll åt abstraktioner och pedanteri. Åsigter och förfaringssätt hafva undergått en långvarig, men fruktbärande luttringsprocess, dock finnas ännu många, som bekämpa åskådningsöfningarnas upptagande på småskolans läsordning såsom ett särskildt ämne. Inom den svenska folkundervisningen fick detta ämne en fastare ställning genom den 1878 utgifna normalplanen för undervisningen i folk- och småskolor. Man kräfver för öfrigt numera, att all undervisning, äfven den i språk, skall vara åskådlig, d. v. s. gå från det konkreta till det abstrakta. Och hufvudsaken är, att man i undervisningens nyare teori och praktik fastställt principen om dess åskådlighet samt särskildt om barnens första införande i de reala undervisningsområdena (naturkunnighet, historia, geografi, geometri) på grundval och med understöd af åskådningen. Jfr Uppfostran. 
<b>Åslak,</b> Isl. <i>Aslákr,</i> fornnord. mansnamn. 
<b>Åsle</b> (äfven Åsled, fordom <i>Asle</i>), socken i Skaraborgs län, Vartofta härad, Dimbo tingslag. Areal 2,056 har. 661 innev. (1892). Å. bildar med Mularp och Tiarp ett konsistorielt pastorat, Skara stift, Vartofta kontrakt. Jfr N. Salander: »Beskr. öfver Å. församl.» (1811). — Antagligen i Å. socken stod d. 24 Febr. 1389 det märkliga slag, som vanligen uppkallas efter den 15 km. derifrån belägna staden Falköping, och hvars följder för lång tid blefvo af så stor betydelse för den skandinaviska Norden. Konung Albrekt med en välrustad, i Tyskland samlad ryttarehär var på väg att undsätta det belägrade Axevall, då han fick veta, att Margaretas här, sammansatt af svenska, danska och norska trupper, kom tågande från Jönköping. Han vände då om och stötte på den skandinaviska hären »på Falan» i närheten af Åsle. Han angrep sin fiende och hade i början framgång, men då han kastat sig i striden utan förberedelse och ordning, vände sig snart lyckan: han icke allenast förlorade slaget, utan blef sjelf tagen till fånga jämte sin son hertig Erik och flere tyska förnäma herrar. Ett monument öfver slaget kommer att genom Vestergötlands Fornminnesförenings försorg resas i närheten af Åsle kyrka. 
<b>Åslög</b> (Isl. <i>Áslaug</i>) l. Kråka (Isl. <i>Kráka</i>), nordisk sagodrottning, om hvilken först jämförelsevis sena isländska källor (Snorres Edda, Völsungasagan och Ragnar Lodbroks saga) berätta följande. Å. var dotter af den ryktbare sagohjelten Sigurd Fåfnesbane och sköldmön Brynhild samt uppfostrades hos den senares fosterfader, Heme (Isl. <i>Heimir</i>). Då denne efter Sigurds och Brynhilds död fruktade för barnets lif, lät han göra en harpa så stor, att flickan deri kunde gömmas. Han vandrade sedan omkring som en fattig spelman, bärande sin harpa med barnet uti. På sina färder kom han till Spangereid vid Lindesnæs i Norge och fick der nattherberge hos ett gammalt torparefolk, Åke och Grima. För att komma i besittning af de skatter, som de på grund af några ur harpans springor framstickande dyrbara fransar förmodade vara gömda derinne, dräpte Åke på hustruns anstiftan sin gäst under sömnen. Till sin förvåning framdrogo nu makarna ur den sönderslagna harpan en liten flicka, som de beslöto uppfostra som sitt barn och gåfvo namnet Kråka. För att icke på grund af hennes ovanliga skönhet rätta sammanhanget med hennes börd skulle kunna upptäckas, måste hon alltid gå smutsig och uselt klädd. En gång, då hon emellertid olofvandes badat sig, påträffades hon af några män, som den danske konungen Ragnar Lodbrok från sitt skepp sändt i land för att baka bröd. Förvirrade af Kråkas skönhet, läto dessa brödet blifva brändt, och då Ragnar erfor anledningen till detta missöde, sände han bud efter flickan samt befallde, för att på samma gång pröfva hennes förstånd, att hon skulle infinna sig hvarken klädd eller oklädd, mätt eller hungrig, ensam eller i någon menniskas sällskap. Kråka infann sig, klädd endast i ett nät och sitt utslagna fotsida hår, bitande i en lök och med gårdvaren som sällskap. Hon blef konungens gemål och födde honom sönerna Ivar Benlös, Björn Jernsida, Hvitserk och Ragnvald. Emellertid lät Ragnar en gång på ett gästabud hos sin vän den svenske kungen Östen öfvertala sig till att lofva att förskjuta den simpla bondflickan och äkta Östens dotter. Vid hemkomsten mottogs Ragnar af Kråka, för hvilken redan tre foglar yppat hans planer, med förebråelser, och hon röjde nu för honom sitt rätta namn och sin härkomst. Till bevis på att hon verkligen vore dotter af den Sigurd, som dödat ormen Fåfne, sade hon sig skola föda honom en son, som i sitt öga skulle bära bilden af en orm. Så skedde, och barnet erhöll namnet Sigurd Ormöga. Förbittrad öfver det beramade giftermålets uteblifvande, vardt kung Östen nu Ragnars fiende, men fälldes slutligen på Å:s anstiftan af hennes söner. Vid Ragnars sista härfärd till England bereddes hans undergång derigenom att han föraktat Å:s visa råd i fråga om flottans beskaffenhet. Sedan han af den segrande fienden, konung Ella, kastats i en ormgård, skyddades han mot ormarnas bett genom den underbara skjorta han vid afskedet fått af sin maka, och först 
page_number=237, index= - Åskby ... 
sedan denna skjorta aftagits, omkom han, gladt sjungande om sina forna bragder. Sedan en okänd skald från 12:te eller 13:de årh. i ett qväde framställt dessa Ragnars dödstankar, kom man snart på den tanken, att denna dikt förskref sig, medelbarligen eller omedelbarligen, från Å., hvarför den ock ännu i dag går under det olämpliga namnet <i>Krákumál</i> (se d. o.). 
Sagan om Å. har från början ingenting att göra med Ragnar Lodbroks saga, utan uppvisar en äldre form i åtskilliga danska och norska folkvisor och sägner, som tyckas hafva sin utgångspunkt i trakten af Lindesnæs och förtälja om en liten prinsessa, som af sin styfmor kastats i hafvet, innesluten i en guldharpa, hvilken flutit i land vid Spangereid, der barnet uppfostrats under namnet Kråka. Som liten hade hon varit vallflicka, men blef till slut dansk drottning och bar då namnet Oddlaug (hvari man lätt igenkänner en variant till de isländska sagornas Áslaug). Om anledningen till och förloppet vid denna Oddlaugs-(Áslaugs)-sagas förbindande med sagorna om Ragnar Lodbrok och Sigurd Fåfnesbane se Ragnar Lodbrok. Jfr vidare G. Storm: »Kritiske bidrag til vikingetidens historie». Ad. N–n. 
<b>Åsmund</b> (Isl. <i>Ásmundr</i>), fornnordiskt mansnamn. De mest bekante bärarna af detta namn äro: 1) Åsmund Kämpebane, hjelten i en isländsk äfventyrssaga, som väsentligen utgör en nordisk bearbetning af den tyska sagan om Hildebrand och Hadubrand (se Hildebrandslied), men som upptagit moment ur inhemska nordiska sagor, t. ex. den om svärdet Tyrfing (se d. o.). Om innehållet i den isländska Åsmundssagan se Hildebrand, <i>nord. mytol.</i> Äfven Saxo meddelar en väsentligen identisk saga, men de derst. förekommande namnen äro alldeles förändrade, så att Åsmund ersatts af Halfdan, och hans broder och motståndare Hildebrand får heta Hildiger. — 2) Åsmund Grankellsson, en Olof den heliges vän och högtbetrodde tjensteman, som i sägnen gäller för att hafva varit, hvad skönhet, styrka och kroppsliga färdigheter beträffar, den tredje i ordningen uti Norge näst efter konungarna Håkan den gode och Olof Tryggvesson. Det var han, som, troligen på konungens befallning, dräpte den trotsige Åsbjörn Selsbane (se Åsbjörn). Såsom konungens ene sysselman i Helgeland kom han i delo med den i dessa nejder förnämste stormannen Hårek af Thjotta (se denne), som förut ensam haft hela Helgeland i förläning. Sedan konungen, kanske något partiskt, afdömt en tvist dem emellan uteslutande till Å:s fördel, tog sig Hårek häraf anledning att lömskt innebranna Å:s gamle fader, Grankell. Först långt derefter, i början af Magnus den godes regering, kom Å. i tillfälle att hämnas denna illbragd genom att å öppen gata i Trondhjem nedhugga Hårek med konungens egen yxa och med hans samtycke, hvilket ännu tydligare ådagalades genom de kungliga förläningar, som derefter tilldelades Å. Ad. N–n. 
<b>Åsnan</b> (stundom kallad <i>boricka,</i> af Fr. <i>bourrique</i>), <i>Equus asinus, zool.</i> Af denna till hästslägtet hörande djurart särskiljer man tre varieteter, nämligen tama åsnan, <i>E. asinus domesticus,</i> steppåsnan, <i>E. as. africanus</i> l. <i>taeniopus,</i> och somaliåsnan, <i>E. as. somalicus.</i> (Om den asiatiska vilda åsnan, <i>E. onager,</i> se Vild-åsnan.) Båda de sistnämnda förekomma i vildt tillstånd i nordöstra Afrika. Alla tre utmärka sig derigenom att öronen äro långa och manen upprättstående samt att endast den nedre delen af svansen är utrustad med längre hår, som vid svansänden bilda en qvast. Endast främre extremiteterna äro försedda med en hornartad, naken vårta (hos hästen finnas sådana vårtor äfven på bakbenen). Färgen är öfvervägande grå hos alla tre. Tam-åsnan har ett mörkt streck längs ryggen och ett annat tvärs öfver skuldrorna; ofta äro också benen tecknade med mörka tvärband. Steppåsnan skiljer sig från tamåsnan förnämligast derigenom att tvärbanden på benen äro otydliga. Hos somaliåsnan åter äro dessa senare mycket starkt framträdande medan ryggstrecket är otydligt och skulderstrimmorna fullständigt saknas. Det lider ej ringaste tvifvel, att tam-åsnan, hvilken var känd och begagnad som husdjur i Egypten långt tidigare än hästen, är af afrikanskt ursprung. Från Afrika har den spridts nästan lika långt som hästen, ehuru hon, på grund af större ömtålighet för köld, ej trifves å så nordliga breddgrader som denne. Till följd af den långa tid, under hvilken åsnan varit husdjur, och på grund af det värde, som flere folkslag sätta på henne, hafva flere åsneraser uppstått, hvilka genom storlek, kroppens proportioner m. m. ej obetydligt skilja sig från hvarandra. De största och bäst byggda åsnor träffas i Egypten, Arabien och Persien; äfven de grekiska och spanska åsnorna äro högt värderade. Dessa raser kunna i det närmaste förrätta samma tjenst som hästen. Dessutom är åsnan vida mindre nogräknad med afseende på födan än denne senare. Åsnemjölk har länge värderats högt som en synnerligen närande dryck, lättsmältare än komjölken. — En bastard af åsnehingst och sto af häst är mulan l. muldjuret, af åsnesto och hingst af häst mulåsnan (se vidare Mulan). L–e. 
<b>Åsnebrygga</b> (Lat. <i>pons asini</i>), benämning på editioner af klassiska författare med alltför mycket underlättande form-, ord- och sakförklaringar, äfven öfver sjelfklara och allmänt kända förhållanden, till tjenst för tröga lärjungar. Sådana voro bl. a. editionerna »ad modum Minellii» (se Minell). Benämningen »åsnebryggor» gafs ursprungligen åt den franske medeltidsfilosofen Buridans i hans logik meddelade regler för finnandet af medeltermer i slutledningar (se vidare Buridan). — Om den s. k. »åsnebryggan» (5:te prop. i 1:sta boken af Euklides' »Elementa») se Teorem. 
<b>Åsnebröderna</b> (<i>frères aux ânes</i>). Se Trinitariernas orden. 
<b>Åsnefest</b> (Lat. <i>festum asinorum</i>), religiös folkfest under medeltiden, en episod af narrfesten (se d. o.), firades sedan 800-talet i Frankrike, Belgien, Spanien och Italien vid jultiden och i Juni, till ära för den åsninna, på hvilken Kristus red vid sitt intåg i Jerusalem, och för den, 
page_number=238, index= - Åskby ... 
på hvilken den Heliga jungfrun färdades med Kristusbarnet under flykten till Egypten. Ryktbarast var den åsnefest, som årligen d. 14 Jan. egde rum i Beauvais. En med mässkjorta öfverdragen åsna, som dresserats att knäfalla, och som på sin rygg bar stadens vackraste flicka med ett litet barn, fördes i stor procession in i katedralen och fram till altaret. Der hedrades åsnan genom uppstämmande af en latinsk lofsång med fransk refräng; sångerna vid mässan afslutades med åsneskri (»y-a»), och i stället för att läsa välsignelsen utstötte presten tre gånger detta skri, besvaradt på samma sätt af folket (jfr Noël). I Rouen hänsyftade åsnefesten på profetiorna om Kristi födelse. Djuret föreställde der Bileams åsna, och en mellan dess ben gömd prest upphof sin röst till profetian. Oordentligheter och utsväfningar insmögo sig vid dessa fester och gåfvo anledning till att de gång efter annan förbjödos, men till följd af folkets och det lägre presterskapets sedliga råhet bibehöllo de sig likafullt in på 1400-talet, i Douai ända till 1668. Om palmåsneprocessioner se Palmsöndag. 
<b>Åsnen,</b> en af södra Sveriges betydligare insjöar, ligger i Kronobergs län, Allbo, Kinnevalds och Konga härad. Den är mycket oregelbunden, med långa vikar (bl. a. Skatelöfsfjorden i n. v.) och betydliga halföar och öar, af hvilka de största äro Sirkön (769 har) och Kläcklingen. Största längden i n. och s. är omkr. 26 km., största bredden 16 km., höjden öfver hafvet 138,5 m. och ytinnehållet 145 qvkm. Stränderna och öarna äro merendels låga och skogbevuxna. På östra sidan upptager sjön Skyeån l. Agg-ån, som utgör aflopp för Linnebjörke-, Åryds-, Tofta- och Torsjöarna m. fl. inom Uppvidinge och Konga härad, i norra änden af Skatelöfsfjorden Helige å från Salen m. fl. sjöar, och vid Hackeqvarn har sjön sitt naturliga utlopp genom Mörrumsån. Ett nytt aflopp till Mörrumsån upptogs på 1830-talet förbi Alshult och Trästenshult, då sjön sänktes ett par fot. 
<b>Åsnerygg.</b> Se Båge, sp. 1425. 
<b>Åsta</b> (Fornn. och Isl. <i>Ásta</i>), Gudbrand Kulas dotter, var först gift med norske fylkeskonungen Harald Grenske, hvilken öfvergaf henne för Sigrid Storråda. Efter hans död födde hon sonen Olof (den helige). Hon var sedermera förmäld med konung Sigurd Syr i Ringerike, genom hvilken hon blef moder åt Harald Hårdråde. 
<b>Åstorp,</b> stationssamhälle och jernvägsstation vid de der hvarandra korsande banorna Helsingborg–Hessleholm och Landskrona–Engelholm, hvarjämte Vestkustbanans tvärlinie från Höganäs inlöper der. Stationen ligger vackert vid sjelfva foten af Söderåsens brant Björnekulla klint inom Björnekulla socken, Kristianstads län, samt har hotell, en mängd nybyggda lägenheter med handlande och handtverkare och några industriella anläggningar. Omkr. 1,5 km. v. om stationen ligger gästgifvaregården Å., der stora landsvägen från Lund och Helsingborg delar sig åt n. ö. till Jönköping och åt ö. till Kristianstad. 
<b>Åstrand,</b> Nils, prest, riksdagsman, född d. 9 Dec. 1785 på ett soldattorp i Ånsta socken nära Örebro, blef student i Upsala 1807, filos. magister 1812, apologist i Nyköping 1814 och i Örebro 1819, konrektor derstädes 1822 och kyrkoherde i Ekers prebendepastorat s. å. Han utbytte detta mot Kräklinge 1827, utnämndes följ. året till häradsprost samt förflyttades 1840 till Edsberg och Hackva. Död d. 10 Dec. 1840. Såsom ombud för Strengnäs stift var Å. ledamot af presteståndet vid riksdagarna 1828–30, 1834–35 och 1840. Han räknades der till sitt stånds inflytelserikaste medlemmar genom sakkunskap, skarpsinne och sjelfständig hållning samt var ett af de fastaste stöden för den konservatism, som ärkebiskop Wingard främst gjorde gällande. A:s anföranden voro korta, men merendels afgörande genom de förebragta skälens vigt. Hans hädangång midt under riksdagen väckte djup saknad hos ståndsbröderna, och Wingard tolkade varmt hans eftermäle. 1837 var Å. utsedd till statsrevisor. I sina yngre mannaår verkställde han öfversättningar af några historiska arbeten m. m. 
<b>Åström,</b> Johan, prest, psalmförfattare, född i Gefle d. 30 Nov 1767, blef student i Upsala 1785, prestvigd 1793, filos. magister 1794, hospitalspred. i Upsala 1795, kyrkoherde vid Tyska förs. i Norrköping 1799, kyrkoherde i Tuna och Stafby inom ärkestiftet 1805, teol. doktor 1809 samt kyrkoherde i Simtuna och Altuna inom ärkestiftet 1820. Död d. 29 Febr. 1844. Sedan ungdomen varm anhängare af den kantska filosofien, hörde Å. till den rationalistiska skolan, sådan hon gestaltade sig på grundvalen af Kants spekulation. Han ansågs såsom en af de mest framstående predikanterna på sin tid samt åtnjöt stort anseende äfven för sin bildning och sina kunskaper. 1799 inträdde han såsom medarbetare i G. Adlersparres bekanta tidskrift »Läsning i blandade ämnen», der han skref flere uppmärksammade artiklar af religiöst innehåll. Såsom ledamot (från 1807) i katekeskomitén hade han stor andel i utarbetandet af den s. k. lindblomska katekesen. Han var ledamot jämväl i kyrkohandbokskomitén och anses vara författare till det af ärkebiskop Lindblom undertecknade företalet i 1811 års kyrkohandbok. 1814 blef han ledamot i evangeliiboks-komitén. I J. O. Wallins psalmboksförslag af 1816 hade A. gjort en betydande insats dels såsom granskare och bearbetare, dels såsom författare, allt på Wallins enträgna begäran, som skref till honom: »den yppersta hjelpreda, som jag påräknar, är Du, min bror». I 1819 års psalmbok äro 18 psalmer af Å., dels originalpsalmer, dels öfversättningar och bearbetningar, hvarjämte några gamla svenska psalmer af honom blifvit omarbetade. Utan att vara medlem af bibelkommissionen sysselsatte Å. sig, på ärkebiskop Lindbloms uppmaning, äfven med det vid denna tid af bibelkommissionen tämligen lamt bedrifna bibelöfversättningsarbetet. 1829–31 utgaf han sina samlade <i>Predikningar</i> i 3 bd, ett arbete, om hvilket Wallin skref: »Det kommer att läsas öfver hela vårt land och så länge svenska språket talas och förstås af kristna menniskor». 1842 utgaf han <i>Handbok i theologiska litteraturen för studerande och yngre</i> 
page_number=239, index= - Åskby ... 
<i>embetsbröder</i> (3 delar). Efter Å:s död utkommo <i>Predikningar och religionstal</i> (1846). J. P. 
<b>Åsum.</b> Se Norra Åsum och Södra Åsum. 
<b>Åsunda härad,</b> i Upsala län, ingår i Upsala läns södra domsaga och fögderi samt omfattar socknarna Tillinge, Svinnegarn, Enköpings-Näs, Teda, Sparrsätra, Bred, Vårfrukyrka. Areal 24,350 har. 6,300 innev. (1892). 
<b>Åsunda kontrakt,</b> i Upsala stift, omfattar de 5 pastoraten Enköpings stad och Vårfrukyrka; Tillinge och Svinnegarn; Enköpings-Näs; Teda; Sparrsätra och Bred. Areal 25,534 har. 9,665 innev. (1892). 
<b>Åsunden.</b> 1. Insjö i Kinda härad, Östergötland. Med en längd i n. och s. af nära 30 km., har sjön mycket olika bredd, sönderflikad som den är i större och mindre fjärdar, förenade genom smala sund. Södra delen, med i allmänhet 2–4 km. bredd, förgrenar sig åt s. i Horns- och Hycklingevikarna, åt n. ö. i Björkfors- och Oppebyvikarna. Norra delen utgöres af en 16 km. lång, smal vik, med en bredd, vexlande mellan 2 km. och 100 m. Sjön har en mängd öar. Omgifningarna äro vackra och omvexlande. Höjd öfver hafvet 85,5 m. Areal 46 qvkm. Sjön genomflytes af Stångån och upptager flere smärre vattendrag, bland hvilka det största, vid Björkfors, är aflopp för sjöarna Björken, Nedre och Öfre Ämmern samt Fölaren. Nära utloppet i n. står sjön i förbindelse med den vid samma höjd belägna, 10 km. långa sjön Ämmern. Genom Kinda kanal förmedlas sjöfarten med Linköping. — 2. Insjö i Redvägs och Kinds härad, Vestergötland, belägen vid 163,8 m. höjd öfver hafvet, har en längd i n. och s. af 22 km., med en bredd af 1–2,5 km. Areal 35,5 qvkm. Sjön, som genomflytes af Ätran, består af två skilda delar, af hvilka den norra har mycket kuperade och särdeles vackra omgifningar, der bergen flerestädes nå 100–140 m. öfver sjöns yta. Den sydligare delen, äfven kallad Yttre Å., är genom Fästeredssund förenad med den norra och omgifves af jämna, ofta sanka marker. Vid sjöns n. ände ligger staden Ulricehamn. Om slaget på sjön Å:s is se Bogesund. A. G. 
<b>Åsvär.</b> Se Aasvär. 
<b>Åsynja.</b> Se Åsar. 
<b>Åsädesrätten.</b> Se Hemmansklyfning. 
<b>Åsön.</b> Se Stockholm, sp. 590. 
<b>Åtal,</b> <i>jur.,</i> ett vid domstol framstäldt yrkande om straffs ådömande för en begången förbrytelse. I allmänhet är åtal förutsättning för rättegång och dom i brottmål; dock åligger det, enligt 4 kap. 1 § rättegångsbalken, domstol att när »allmänt rykte angående groft brott uppkommit» af egen drift anställa ransakning. Åtalet är äfven så till vida bestämmande för ransakningen och domen, som domaren icke eger utsträcka rättegången till annat än den åtalade gerningen. Deremot eger domstolen full frihet att vid brottets bedömande tillämpa det lagrum den finner vara det rätta, äfven om åtalet påyrkat tillämpning af ett annat. I. Afz. 
<b>Åtalsrätt,</b> <i>jur.,</i> rätt att åtala brott, tillkommer enligt svensk lag dels målsegande, dels offentlig åklagare och är endast undantagsvis — i fråga om vissa näringsförbrytelser, t. ex. olaga bränvinsutskänkning — medgifven enhvar medborgare. Den offentliga åklagarens och målsegandens inbördes befogenhet i fråga om åtalet är vid olika brott olika. I några fall — vid de flesta slag af ämbetsbrott — eger endast den förre åtala, i åtskilliga andra — väsentligen i ringare brottmål — är åtalsrätten förbehållen målseganden ensam; men i flertalet fall eger såväl den ene som den andre föra talan, dock så att vid vissa slag af brott offentlig åklagare icke eger tala, med mindre målseganden angifvit brottet till åtal eller sjelf anhängiggjort sådant. I sistnämnda fall eger åklagaren likväl sjelfständigt fullfölja åtalet, äfven om målseganden återkallar angifvelsen, såvida den tilltalade då redan svarat i målet eller bevisning blifvit vid domstolen mot honom förebragt; och har på målsegandens eget åtal ransakning börjat, eger åklaren fullfölja målet, oaktadt målseganden nedlägger sin talan. Att i de fall, der åklagare eger utan målsegandes angifvelse åtala — hvilka brott sägas »höra under allmänt åtal» — målsegandens tillbakaträdande icke inverkar på målets fullföljd, är uppenbart. Enligt vissa främmande rättegångsordningar eger den offentlige åklagaren pröfva huruvida med afseende å förekommande särskilda omständigheter det må finnas lämpligt att låta åtal uteblifva (den s. k. »opportunitetsgrundsatsen»). Den svenska processrätten omfattar deremot den s. k. »legalitetsgrundsatsen», enligt hvilken det åligger åklagaren såsom ämbetspligt att utföra åtal i hvarje fall, der åtalsrätt tillkommer honom, såvida han finner sannolika skäl för misstanke om brottslighet föreligga. Utan sådana skäl må han deremot icke anställa åtal, äfven om vederbörande målsegande påyrkar sådant. I. Afz. 
<b>Åtbördsspråk</b> (teckenspråk) är det meddelelsemedel, som genom åtbörd (gest) och mimik söker att återgifva uttrycken för tanken, likasom talspråket gör det genom språkljuden. Atbördsspråkets medel äro händernas, armarnas och kroppens olika rörelser samt ansigtsuttrycket och ögat (»själens spegel»). — Det är i synnerhet den döfstumme, som af naturen fått detta meddelelsemedel i ersättning för förlorad hörsel- och talförmåga, och det år också i döfstumanstalterna, som detta »språk» fått sin högsta utbildning. Man skiljer mellan tvänne slag af åtbördsspråk: det naturliga och det konventionella (metodiska). Det naturliga åtbördsspråket har, oberoende af någon undervisning i abnormskola, af sig sjelf utbildats bland de döfstumme och återgifver de karakteristiska egenskaperna hos personer, djur och ting eller i de handlingar, som skola framställas. Så t. ex. återgifves <i>prest</i> med man (med prestkrage), <i>ko</i> med djur, horn, mjölka, <i>hus</i> genom händernas ställning till hvarandra, så att de bilda först tak, sedan väggar (⇑), <i>dricka</i> genom högra handens hållande, som om ett glas omfattades, och förande till läpparna, o. s. v. Det konventionella åtbördsspråket, som utbildades af döfstumlärare i Frankrike i början af 1800-talet, afviker från det naturliga deri att dess 
page_number=240, index= - Återbrytande af dom ... 
förkämpar sökte åt detsamma gifva talspråkets materiella omfång och logiska karakter, en utveckling, som är fullkomligt stridande mot detta språks natur. — Åtbördsspråket återgifver ej satsen ord för ord, utan sammanfattar innehållet genom återgifvande af hufvudorden. På samma sätt som målaren söker på duken framställa den ena eller andra bilden, gifvande allt sin rätta karakter och plats, så kan man säga, att den döfstumme i sitt språk är en »friluftsmålare», som med icke mindre noggranhet och gripande sanning medelst åtbörden och mimiken målar sina taflor. Och såsom målaren med raska drag kastar ut konturerna till taflan och sedan ingår i detaljerna, så framställer ock den tecknande först den <i>plats,</i> der handlingen skall försiggå, ställer derefter de <i>personer,</i> som deri skola deltaga, på sin rätta plats och återger slutligen noggrant de <i>handlingar,</i> som af dessa skola utföras. På dessa tre grundprinciper beror åtbördsspråkets klarhet vid framställningen. I det naturliga åtbördsspråket saknas bestämd artikel, de flesta pronomina, particip, passiv form och konjunktioner. Substantivens genus och kasus betecknas ej häller, såvida man ej vill särskildt framhålla könet, hvilket då sker med ett tillägg till föremålet af »man» eller »qvinna», som dock nyttjas endast om personer (och djur), aldrig om växter och liflösa föremål. Flertal betecknas genom ett upprepande af gesten eller genom att tillägga tecknet för ordet »flere». För verbets tidsformer finnas närvarande, förfluten och tillkommande tid; de båda senare uttrycker man genom att till verbet lägga »förut» eller »framdeles». Vid återgifvande af t. ex. en berättelse, hvars handling är förlagd till förfluten tid, börjar densamma med att angifva tidpunkten genom ett »förut» eller »för länge sedan» och fortgår sedan i presensform, som då blir ett slags historiskt presens. Passiv form förändras till aktiv. För prepositionerna finnas i allmänhet ej särskilda åtbörder, enär de oftast inbegripas i sjelfva gesten, t. ex. jag <i>går till</i> kyrkan, jag <i>stiger uppför</i> trappan o. s. v. Adverbet återgifves med motsvarande adjektiv. — Men ej blott de döfstumme nyttja åtbördsspråket. I större eller mindre utsträckning finner man det användt såväl bland söderns varmblodiga, lifliga folk som hos Amerikas indianer. Och barnet, som sträcker armarna mot modern, säger ju dermed hvad dess mun ej mäktar uttala. Allbekant är slutligen åtbördsspråkets (gestens och mimikens) stora betydelse för skådespelarekonsten; pantomimen t. o. m. nyttjar enbart detta uttrycksmedel. 
Det s. k. handalfabetet, »kirologien» (af Grek. <i>cheir,</i> hand, och <i>logos,</i> tal) l. fingerspråket, »daktylologien» (af Grek. <i>daktylos,</i> finger), medelst hvilket alfabetets bokstäfver återgifvas genom olika ställningar och rörelser af den ena handen och fingrarna, är ett bokstafsspråk och ej, såsom mången tror, ett åtbördsspråk. Det handalfabet, som med tillägg eller förändringar vunnit den största spridningen, är det franska, hvars uppfinnare är den franske döfstumundervisningens grundläggare, abbé de l'Epée. I Sverige och i Finland nyttjas det i svenska, hvilket stiftaren af Manilla institut, P. A. Borg (se denne), skapade, och som skiljer sig från det förra derigenom att det söker så troget som möjligt återgifva det latinska alfabetets bokstafsformer. Inom döfstumundervisningen (jfr d. o.) användes handalfabetet jämte skriften för sådana elever, som af en eller annan orsak ej lämpligen kunna undervisas efter den s. k. talmetoden. Dennas uppgift, är att lära den döfstumme att frambringa artikulerade ljud och således äfven att tala. Åtbördsspråket deremot nyttjas för de svagast begåfvade döfstumme. P. A. B. 
<b>Återbrytande af dom,</b> <i>jur.,</i> ett extraordinärt rättsmedel, d. v. s. ett rättsmedel, hvaraf en part endast under åberopande af någon omständighet af ovanlig beskaffenhet kan betjena sig för att få en afgjord sak å nyo dragen under domstols pröfning. Enligt 31 kap. 3 § Rättegångsbalken eger den, som funnit nya skäl och menar, att dom, som vunnit laga kraft — dom, emot hvilken ordinarie rättsmedel icke må användas, — med dessa skäl kan häfvas, att göra ansökning hos konungen, att saken må å nyo skärskådas. Ansökningen inlemnas i Nedre Justitiere vision en och pröfvas af Högsta domstolen. Finnas de nya skälen vara af den beskaffenhet, att saken derigenom ställes i ett förändradt ljus, hänvisas sökanden till den rätt, som sist dömt i saken. Innan saken der kommer före, skall sökanden fullgöra hvad i 30 kap. 18 § Rättegångsbalken är stadgadt angående ställande af borgen för kostnad och skada samt fullgörande af dom. Derjämte skall han aflägga ed derpå att han ej de åberopade skälen förr vetat eller förstått, att de varit af vigt i saken, och att han ej med sakens förnyade behandling söker uppehålla och skada sin motpart i hans rätt, utan tror sig hafva orsak att yrka på de nya skälens pröfning. Sedan detta är fullgjordt, låter rätten höra motparten och eger, derest de nya skälen finnas giltiga, ändra den förra domen. Jfr Resning 1. L. A. 
<b>Återfall i brott.</b> Se Iteration. 
<b>Återfallsfeber.</b> Se Febris recurrens. 
<b>Återfrysning.</b> Se Regelation och Värme. 
<b>Återförsäkring</b> (reassurans) är ett aftal, genom hvilket en försäkringsgifvare öfverlåter viss andel af sin ansvarighet på en annan försäkringsgifvare. Inom alla grenar af försäkringsrörelsen har återförsäkring tillämpning. Större försäkringar kunna genom återförsäkring fördelas på flere försäkringsgivare, hvarigenom undvikes, att enstaka utbetalningar blifva för mycket betungande såväl för hufvudbolaget, hvilket i första hand tecknat försäkringen, som ock för hvar och en af de särskilda återförsäkrarna. De anstalter, som i första hand teckna försäkringar, kunna tillika öfvertaga återförsäkringar. Särskilda anstalter finnas äfven, som uteslutande drifva aterförsäkringsrörelse. I Sverige förekomma dock ännu sådana anstalter endast inom sjö- och brandförsäkringsbranscherna. 
<b>Äterförvisning.</b> Se Remiss. 
<b>Aterkalleisesignaler,</b> <i>sjöv.,</i> vissa på förhand öfverenskomna eller uppgjorda signaler, med hvilka permittenter eller båtar återkallas till 
page_number=241, index= - Återbrytande af dom ... - Återkastningsmetoden (omkastningsmetoden), fys., en af tyske fysikern W. Weber uppfunnen metod för uppmätande af momentana elektriska strömmar, specielt induktionsströmmar - Återlösningen. Se Försoning - Återremiss. Se Remiss - Återskall. Se Eko - Återställningstecken, musikt. - Återtåg, reträtt (Fr. retraite), krigsv., kallas hvarje rörelse bakåt, d. v. s. från fienden - Återvinning, jur., ett ordinärt rättsmedel - Åtkomsthandlingar, jur., kallas i allmänhet de skriftliga handlingar, som utgöra bevis på en viss, någon person tillkommande rättighet - Åtrusta, sjöv., liktydigt med »samsa» - Åtting, kamer. Se Attung - Åttonde hufvudtiteln omfattar i riksstatens utgiftsafdelning anslag, som utgå för Ecklesiastikdepartementets behof. Se vidare Hufvudtitel - Åtvid, socken i Östergötlands län - Åtvidaberg, kopparverk, hufvudorten inom »baroniet Adelsvärd», ligger i Åtvids socken, Bankekinds härad, Östergötlands län 
fartyget. Hvar och en af fartygets båtar har sin särskilda signal, sammansatt af standerter och väfkulor i olika ordning, hvaremot den gemensamma signalen för fartygets alla båtar vanligen utgöres af tvänne väfkulor, hissade ofvanför hvarandra på toppen. R. N. 
<b>Återkastningsmetoden</b> (omkastningsmetoden), <i>fys.</i>, en af tyske fysikern W. Weber uppfunnen metod, för uppmätande af momentana elektriska strömmar (se Momentan), specielt induktionsströmmar. Den består deruti att lika starka momentana strömmar af vexelvis motsatta riktningar sändas genom galvanometern hvarannan gång nålen passerar jämnvigtsläget. Afläsas nu utslagen, såväl de större som de mindre, på ömse sidor om jämnvigtsläget, kan man ur dem beräkna den momentana strömmens styrka, eller, rättare, den elektricitetsmängd, som vid hvarje af dessa lika strömmar genomgår ett tvärsnitt af ledningstråden. Jfr Multiplikationsmetoden. R. R. 
<b>Återlösningen.</b> Se Försoning. 
<b>Återremiss.</b> Se Remiss. 
<b>Återskall.</b> Se Eko. 
<b>Återställningstecken,</b> <i>musikt.</i>, tecknet ♮, hvarigenom en medelst »kors» höjd eller medelst »be» sänkt ton återställes till sin ursprungliga betydelse. Ursprungligen var denna figur endast tecknet för tonen <i>h</i> och kallades »b quadratum» till skillnad från ♭, som var tecknet för tonen <i>b</i> och kallades »b rotundum». A. L. 
<b>Återtåg,</b> reträtt (Fr. <i>retraite</i>), <i>krigsv.</i>, kallas hvarje rörelse bakåt, d. v. s. från fienden, vare sig det gäller krigsrörelserna i stort (<i>strategiskt återtåg</i>) eller händelserna på ett slagfält (<i>taktiskt återtåg</i>). Återtåget ställer stora fordringar på såväl ledningen som trupperna, emedan rörelsen bakåt vanligen nedsätter de senares anda, synnerligen om återtåget är en följd af föregående nederlag, och emedan hvarje misstag, försumlighet eller opåräknad händelse lätt kan bringa hela rörelsen i oordning. Svårast är återtåget från slagfältet efter en förlorad strid, medan man ännu är i omedelbar beröring med fienden. C. O. N. 
<b>Återvinning,</b> <i>jur.</i>, ett ordinärt rättsmedel (se d. o.), som eger användning i följande tvänne fall. 1) Emot kontumacie- l. tredskodom, meddelad af underrätt i tvistemål (12 kap., 3 och 4 §§, Rättegångsbalken). Kommer käranden till det ting eller i stad å den dag, hvartill saken är instämd, men svaranden uteblir, eger rätten döma i saken, efter ty som sanningen deri kan utletas. En sådan tredskodom bör kungöras för den uteblifne svaranden så tidigt, att han kan för återvinning instämma sin motpart till nästa ting å landet och inom en månad i staden. Sker det ej, har svaranden samma tid, sedan han blifvit tillsagd. Sedan vad-tiden gått förbi, utan att vad blifvit af svaranden emot tredskodomen erlagdt, eger denne söka återvinning inom nyss angifna tid genom sakens instämmande till samma rätt, som dömt deri. 2) Emot öfverexekutors utslag i lagsökningsmål, hvarigenom borgenärs talan blifvit bifallen (32 § Utsökningslagen d. 10 Augusti 1877). Har gäldenären ej hos öfverexekutorn erkänt skulden, eger han rätt att efter stämning å borgenären vid domstol söka återvinning i målet, dock med skyldighet att stämma inom sex månader efter det öfverexekutorns utslag vann laga kraft eller, om besvär mot utslaget blifvit anförda, inom lika tid från det utslag öfver besvären föll (jfr Lagsökning). L. A. 
<b>Åtkomsthandlingar,</b> <i>jur.</i>, kallas i allmänhet de skriftliga handlingar, som utgöra bevis på en viss, någon person tillkommande rättighet, i inskränkt mening de handlingar, som styrka en persons eganderätt, enkanneligen till fast egendom. Synonymt och i lagstil mera vanligt begagnas numera uttrycket fångeshandlingar. A. W. 
<b>Åtrusta,</b> <i>sjöv.</i>, liktydigt med »samsa» (se d. o.), ehuru företrädesvis användt om ketting. R. N. 
<b>Åtting,</b> <i>kamer.</i> Se Attung. 
<b>Åttonde hufvudtiteln</b> omfattar i riksstatens utgiftsafdelning anslag, som utgå för Ecklesiastikdepartementets behof. Se vidare Hufvudtitel. 
<b>Åtvid,</b> socken i Östergötlands län, Bankekinds härad. Areal 16,487 har. 3,137 innev. (1892). Å. utgör ett till egaren af Adelsnäs patronelt pastorat, Linköpings stift, Bankekinds kontrakt. 
<b>Åtvidaberg,</b> kopparverk, hufvudorten inom »baroniet Adelsvärd» (det enda baroniet i Sverige), ligger i Åtvids socken, Bankekinds härad, Östergötlands län. Förutom kopparverket finnas der andra industriella inrättningar af flere slag, alla tillhörande baroniet, såsom sågverk (uppfördt 1883) med 2 ramar, kantverk och stafsåg m. m., snickerifabrik (färdig 1891), qvarn, bryggeri och mälteri. Dessutom drifves stort jordbruk, med dertill hörande mejeri. Platsen, som är naturskönt belägen och genom planteringar och anläggningar af flere slag ytterligare förskönad, är tätt befolkad och bebyggd samt gör intryck snarare af en köping än af en herregård på landet. Utom de för kopparverket och jordbruket erforderliga kontors- och ekonomibyggnader samt byggnader för tjenstemän, läkare, veterinär, apotek, sjukhus, skolor m. m. finnas äfven ett stort hotell, jernvägsstation och en mängd enskilda bostäder. Äfven socknens nybyggda, vackra kyrka är der belägen, och ruinen af den äldre kyrkan pryder i sin mån platsen. 
Koppartillverkningen är grunden till platsens och baroniets uppkomst. När grufvorna, tillhörande Å:s kopparverk, först bearbetades är ej bekant, men af Eriks af Pommern bref »om frihet på Åtvidaberg och dem, som der bergsbruk öfva» (1413) vill det synas, som hade redan dessförinnan bergsbruk förekommit i trakten. Traditionen förlägger detta bergsbruk till tiden »före digerdöden». Vare nu dermed hur som hälst, så visa dock många gamla gruföppningar och slaggvarp efter forna hyttor, att i långt förgångna tider bergsbruk förekommit i trakten. Att grufvorna bearbetats före slutet af 1400- och början af 1500-talet lär likväl vara kändt, men derefter lågo de länge öde. Åren 1743–45 företogo sig emellertid inspektoren Jonas Solberg och undermarkscheidern Erik Solberg att sofra i de gamla slaggvarpen och bearbeta några gamla grufvor i Åtvids 
page_number=242, index= - Åtvidaberg, kopparverk, hufvudorten inom »baroniet Adelsvärd», ligger i Åtvids socken, Bankekinds härad, Östergötlands län 
socken. De måste dock snart sluta med detta arbete, då det gick med förlust; men 1754 upptogs arbetet å nyo af fänriken David Hallonqvist, som erhöll mutsedlar å grufvorna samt å »Åtvids kopparverk». Då hans egna penningemedel ej räckte till för ett fortsatt arbete, lyckades han med sig förena direktören A. Schenbom och krigsrådet, sedermera tit. landshöfdingen och baronen Johan Adelsvärd. Desse bildade d. 2 Maj 1761 ett bolag med 100 lotter. Adelsvärd blef disponent, och arbetet bedrefs med kraft. Till en början funnos flere intressenter i bolaget; men sedan Adelsvärd småningom samlat alla lotterna, utom 20, på sin hand, stiftade han och hans friherrinna, Katarina Funck, ett fideikommiss af dels sina andelar i Åtvidaberg, som kopparverket kallades, med tillhörande jordegendomar, dels sina öfriga fasta egendomar m. m. Å denna stiftelse söktes redan år 1777 konungens sanktion, då det tillika begärdes, att fideikommisset skulle varda ett baroni och bära namnet Adelsvärd. Efter det emellertid Johan Adelsvärd af bergsrådet Jean Lefebure inköpt återstående delar i Åtvidabergs bolag, gjordes d. 20 Dec. 1781 af Adelsvärd och hans friherrinna en ny fideikommiss-stiftelse af egendomarna Adelsnäs, Bersbo, Qvistrums och Bersbo säteri, Åtvidabergs gods och kopparverk, Forsströms och Ormstorps jernverk m. m. Denna stiftelse, som är den nu gällande, erhöll under namnet »Baroniet Adelsvärd» k. stadfästelse d. 9 Maj 1783. På grund af k. resol. d. 12 Juli 1872 egde vissa egoutbyten rum, hvadan baroniet Adelsvärd numera består af 32 5/8 mtl frälse och 32 5/8 mtl kronoskatte, eller tillsamman 65 1/4 mtl, af hvilka 51 5/8 mtl ligga i Östergötlands och 13 5/8 i Kalmar län. Hela arealen är 21,734,9 har (ungefär 1,9 gammal qv.-mil). Taxeringsvärdet 1890 var 2,677,100 kr. 
De grufvor, från hvilka malmen till Å:s kopparverk hemtats, ligga i två skilda fält, nämligen ett i Åtvids socken, omkr. 6,5 km. v. från Å., och ett 10 km. n. n. ö. derifrån. i Värna socken. Det förra fältet, af hvars grufvor <i>Mormorsgrufvan</i> är den största (med ett lodrätt djup af 407 m.), arbetas icke längre. Under början af 1880-talet vanns der dock ännu någon malm. I det andra hufvudfältet, <i>Bersbofältet,</i> utgöres fyndigheten af ett malmförande lager, som har formen af ett omvändt S och en längd af omkr. 570 m. På detta lager äro flere grufvor med olika namn upptagna, men det hela utgör dock ett sammanhängande grufsystem. Bland de olika grufvorna kunna anföras Bondgrufvan, Katrinebergs eller Storgrufvan och Steffenburgs-grufvan. Malmerna i det böjda lagret utgöras af kopparkis med magnetkis, zinkblende och svafvelkis samt hafva förekommit linsformigt efter hvarandra med någon s. k. omstjertning. På omkr. 350 m. djup började emellertid de rika malmerna att aftaga, och derunder hafva inga brytvärda malmer ännu anträffats. Bersbo Storgrufvas största djup är 412 m. Omkr. 2 km. ö. s. ö. om Bersbo malmfält ligger en annan grufva, <i>Grönhögsgrufvan</i> (Björsäters socken), som ännu på 1880-talet arbetades på kopparkis, men der denna malm mot djupet alltmer utträngts af magnetkis. 
Grufvorna, tillhörande vestra fältet, förekomma i granulitisk gneis, inlagrad uti den i malmen eljest rådande urgraniten. Enstaka grufvor träffas äfven i en hornblendeskiffer. Äfven Bersbo-fältets grufvor ligga i ett granulitiskt gneislager, som stryker utmed och böjer sig omkring ett dioritparti. Sjelfva det malmförande lagret består af öfvervägande qvarts, med pleonast samt magnetkis, brun glimmer m. m., hvari kopparkis och svafvelkis förekomma, dels som en fin impregnation, dels som strimmor och ränder, parallella med lagrets strykning. 
Malmbrytningen i Å:s grufvor har på senare tiden varit följande:   meter-ton  1866–70  20,966  skrädd  malm 1871–75  9,812  »  » 1876–80  3,442  »  » 1881–85  3,815  »  » 1886–90  4,057  »  » 1891  636  »  » 1892  583  »  »  
För malmfrakten från Bersbo och Å. byggdes åren 1856–57 en jernväg, hvilken 1879 intogs i Norsholm–Vesterviksbanan, genom hvilken Å. nu står i direkt förbindelse med jernvägsnätet i landet. Malmen från grufvorna smältes förr efter här i landet vanlig metod, för hvilket ändamål hyttebyggnader med sulu-ugnar, råkopparugnar, garhärd och raffineringsugnar äfvensom vändrostningshus funnos uppförda vid Å. samt hyttebyggnad för sulusmältning vid Edshyttan 7 km. från Å. När emellertid under 1870-talet tillgången på i synnerhet rik malm började aftaga, infördes koppartillverkning på »våta vägen», för hvilket ändamål dels de gamla hyttebyggnaderna vid Å. ändrats, dels nya derstädes uppförts. År 1882 synes den nya metoden, som numera uteslutande användes, hafva börjat tillämpas. Genom denna vinnes ej allenast »cementkoppar», som sedan smältes och raffineras, utan äfven gyldiskt silfver, rödfärg m. fl. produkter. 
Koppartillverkningen vid Å. har varit:     ton  medeltal pr år i ton åren 1765–99  3,448,8  98,5  » 1800–49  8,046,8  161,3  » 1850–74  18,000,8  720,0  » 1875–79  1,233,7  616,8  » 1880–84  1,025,1  212,5  » 1885–89  676,5  135,3  » 1890  ——  224,3  » 1891  ——  213,9  » 1892  ——  201,7  
Koppartillverkningens maximum inföll år 1869 med 1,117,4 ton; dess minimum under 19:de årh. inföll 1886 med 51,4 ton. 
Å:s koppar åtnjuter högt anseende för sin renhet och godhet; den är flere gånger prisbelönt och säljes dels till England, dels numera till Granefors kopparvalsverk i Bleking. 
Af silfver har vid Å. frambragts: 
page_number=243, index= - Åtvidaberg, kopparverk, hufvudorten inom »baroniet Adelsvärd», ligger i Åtvids socken, Bankekinds härad, Östergötlands län - Åverkan, jur. - Åvik. Se Hudiksvall 
   kg.  medeltal pr år i kg. 1883–87  263,848  52,77 1888–92  669,561  133,912  
Innehafvarna af baroniet Adelsvärd hafva intill senare tider bebott egendomen Adelsnäs (se d. o.), belägen ett litet stycke s. om Å. vid stranden af Bysjön. Den nuv. innehafvaren, friherre Axel Reinhold August Adelsvärd (f. 1828), vistas ej på platsen, utan egendomarna skötas af hans son bergsingeniören frih. Th. Adelsvärd. 
Arbetet vid Å:s grufvor och smältverk drifves med en vid verket uppfostrad arbetarestam. Denna minskades ganska mycket, då till följd af den under början af 1870-talet inträffade minskningen i malmtillgångarna och koppartillverkningen ett betydligt antal arbetare afflyttade dels till andra inrikes orter, dels till Amerika. Vid kopparverket sysselsättas nu 70 man, vid grufvan 120 (äldre personer sysselsatta vid skrädningen inräknade), vid sågverket och snickerifabriken 80 man, vid landtbruket m. m. omkr. 150, tillsammans 420 arbetare. För arbetarna är väl sörjdt; läkare, sjukhus och apotek finnas vid Å. Vid sjukdomsfall, som räcka 3 dagar och derutöfver, erhålla arbetarna half dagspenning. Begrafningshjelp lemnas vid behof af godset; dessutom finnes en enskild kassa för sjuk- och begrafningshjelp. Vidare finnes en pensionskassa för bruksarbetarna, stiftad 1854 af friherre E. S. Adelsvärd; kassans belopp var 1893 30,640 kr. och delegarnas antal 133. Arbetarna äro olycksfallsförsäkrade till 1,000 kr. per man på baroniets bekostnad. Två skolor, inrättade af baroniet ensamt, finnas vid Bersbo; dessutom finnas 4 andra folkskolor, af hvilka en vid Å. För arbetarna finnas ett bibliotek och en föreläsningsförening, der lämpliga föreläsningar hållas 1 à 2 gånger i veckan under större delen af året. För orkeslösa personer från godset finnes vid Å. uppfördt särskildt hus, der 28 fattiga underhållas dels genom inkomsten af en för ändamålet donerad fond, dels på fideikommissariens bekostnad. Jfr »Åtvidabergs bergslag beskrifven af F. O.» (Linköping 1817). Th. N–m. 
<b>Åverkan,</b> <i>jur.</i> Under denna benämning sammanför den svenska strafflagen hvarjehanda förgripelser med afseende å annans fasta egendom, hvilka utgöra än ett olofligt tillegnande från sådan egendom, än olofligt begagnande deraf, än skadegörelse derå. Sålunda straffas det såsom åverkan, om man olofligen tager gräs eller torf å annans mark, om man olofligen bygger, sår eller planterar å annans jord, om man nedbryter annans hägnad eller grind o. s. v. Ett vigtigt hithörande brott, hvilket emellertid (sedan 1875) i vissa fall straffas såsom stöld, är <i>skogsåverkan</i> (se d. o.). J. H–r. 
<b>Åvik.</b> Se Hudiksvall. 
page_number=244, index= - Ä är den tjugusjunde - eller, ifall V och W räknas hvart för sig, den tjuguåttonde - bokstafven i det moderna svenska alfabetet 
 <b>Ä</b> är den tjugusjunde — eller, ifall V och W räknas hvart för sig, den tjuguåttonde — bokstafven i det moderna svenska alfabetet. Det är endast de skandinaviska språken, som gifvit de särskilda tecknen för <i>å-, ä-</i> och <i>ö-</i>ljud deras särskilda plats i alfabetet. Tyskan, som eger tecken för <i>ä</i> och <i>ö,</i> inordnar dem under resp. <i>a</i> och <i>o;</i> detta på grund af deras paleografiska ursprung. Tecknet <i>ä</i> har nämligen utgått från en kombination af tecknen för <i>a</i> och <i>e.</i> I Lat. tecknades den ursprungliga diftongen <i>ai</i> med dessa tecken; men mycket snart trädde i stället derför kombinationen <i>ae.</i> Då nu denna så betecknade diftong omkr. början af vår tidräkning öfvergick till monoftongiskt <i>ä-</i>ljud, blef <i>ae</i> tecken för <i>ä-</i>ljud. Detta, eller vanligare sammanbindningar deraf, t. ex. <i>æ</i> o. s. v., blef under medeltiden det vanligaste tecknet för afljud, som också kom till användning i germanska språk, såsom främst angelsachsiska och isländska, sparsamt i fornhögtyska. De isländsk-norska handskrifterna hafva <i>æ, ę</i> (sällan <i>ae</i>) såsom tecken för <i>ä-</i>ljud. I normaliserade texter nyttjas för kort och långt <i>ä-</i>ljud resp. <i>e</i> och <i>æ </i>eller, bättre, <i>æ</i> och <i>ǽ.</i> I fornsvenskan och forndanskan är <i>æ</i> det vanliga tecknet för <i>ä-</i>ljud. I danskan och norskan är <i>æ</i> det moderna <i>ä-</i>tecknet, om också sporadiskt bruk af <i>ä</i> förekommer. Detta senare tecken har utgått från <i>aͤ</i> (d. v. s. <i> a</i> med öfverskrifvet i st. f. sidoskrifvet <i>e,</i> som också förekommer i äldre tryck, men sedan utvecklats till de nu i tryck och skrift använda punkterna; jfr <b>Å</b> och <b>Ö</b>). — I transkriptionsalfabet har <i>æ</i> understundom varit användt som tecken för <i>ä-</i>ljud, <i>ä</i> deremot — och detta sällan — såsom tecken för den irrationella indo-europeiska vokal, som vanligast tecknas <i>ə.</i> — Det moderna tecknet <i>ä</i> är i svenskan och tyskan, liksom <i>æ</i> i norsk-danskan, tecken för <i>ä-</i>ljud. I samma språk, i synnerhet i de skandinaviska, nyttjas derjämte ofta <i>e</i> såsom tecken för <i>ä-</i>ljud (jfr <b>E</b>), dessutom i lånord ofta samma tecken som i de språk, från hvilka de äro lånade, t. ex. i franska ord <i>ai, é, è</i> o. s. v.. I isländskan och fornnorskan uttrycktes <i>ä-</i>ljud utom med <i>æ</i> äfven med <i>e, ę</i> (eventuelt med accent <i>é, ę</i>). I de forngermanska dialekterna användes i allmänhet för att beteckna <i>ä-</i>ljud tecknet <i>e;</i> dock nyttjades i fornhögtyskan sparsamt <i>æ.</i> I angelsachsiskan betecknar <i>æ</i> ett ljud, som närmast kan jämföras med Eng. <i>a</i> i <i>man, hat</i> o. s. v. I engelskan återges <i>ä-</i>ljuden på flere sätt, exempelvis med <i>a</i> (<i>care, fat</i>), <i>ai</i> (<i>pair, plaid</i>), <i>ea</i> (<i>bear</i>), <i>e</i> (<i>where</i>), äfvensom med <i>ei, ey, ay.</i> De franska s. k. öppna <i>e-</i>ljuden kunna också karakteriseras som <i>ä-</i>ljud och uttryckas på mångahanda sätt, såsom med <i>e, é, è, ai, ay, ei, ey.</i> För såvidt för öfrigt ett <i>ä-</i>ljud förefinnes, t. ex. i andra romanska språk, slaviska språk o. s. v., uttryckes det mest med <i>e</i> eller diakritiska former deraf. 
Såsom <i>ä-</i>ljud uppfattas och karakteriseras hufvudsakligen följande vokaler. 1) Det svenska slutna <i>ä-</i>ljudet eller öppna <i>e-</i>ljudet är en »låg-främre-orundad» vokal, d. v. s. bildad med främre delen af tungan svagt höjd mot hårda gommen. För öfrigt torde det kunna karakteriseras som »trångt», d. v. s. slutet <i>ä-</i>ljud, t. ex. <i>här, slät, väta, knä</i> o. s. v. Till och med något slutnare, närmare <i>e</i> liggande är ett ljud, som i svenska dialekter förekommer rätt ofta och motsvarar Sv. <i>e</i> (<i>i</i>) och <i>ä.</i> Detta är specielt fallet i de nordsvenska, finska och estsvenska dialekterna, äfvensom i uppländskan och Stockholmsmålet, sporadiskt i sydligare dialekter. Inom detta område falla de tyska öppna <i>e</i> (slutna <i>ä</i>) i t. ex. <i>bär, mähen</i> o. s. v., det franska i <i>terre, frère, chaise, bref</i> o. s. v., väl också de engelska s. k. <i>æ-</i>ljuden i <i>pair, where, have</i> o. s. v. Deremot synes det engelska öppna <i>e-</i>ljudet, t. ex. i <i>let, many, men</i> o. s. v., snarast vara att betrakta som ett »vidt», d. v. s. öppet »medelhögt-främre-orundadt» ljud. 2) Utaf samma art, d. v. s. »öppet» ljud af 1:sta typen, synes det svenska korta <i>ä-</i>ljudet vara: <i>slätt</i> (subst. och neutr. af <i>slät</i>), <i>lätt, släppa, tvätta</i> o. s. v. Detta <i>ä-</i>ljud förekommer för öfrigt i vissa dialekter motsvarande riksspråkets <i>e, a</i> och möjligen andra ljud. 3) Ett »vidt», d. v. s. öppet, men »medelhögt-blandadt-orundadt», eller kanske snarare liggande midt emellan det »bakre» och »blandade» läget, förekommer i riksspråket i sådana ord som <i>härd, svärd, färd, tvärt, järn, pärla, mäld, däld,</i> d. v. s. före supradentaler och kakuminaler samt före <i>r</i> och s. k. tjockt <i>l</i> med följande konsonant: <i>värk, spjälka, stjälpa</i> o. s. v. (uttalade med »tjockt» <i>l,</i> såsom fallet merendels är i dialekterna). I dessa ställningar företräder det svenskt <i>a</i> i sydöstra Sverige (Kalmar och Bleking). Detta ljud torde föreligga äfven 
page_number=245, index= - Ä är den tjugusjunde - eller, ifall V och W räknas hvart för sig, den tjuguåttonde - bokstafven i det moderna svenska alfabetet - Äby (Aeby), Christoph Theodor - Äckel (Lat. nausea). Se Kräkning - Ädelfasanen. Se Fasanslägtet - Ädelfink, detsamma som bofink (se d. o.) - Ädelfors guldgrufvor äro belägna i Alseda och Ökna socknar af Jönköpings län 
i engelskan, t. ex. i ord som <i>eye</i> o. s. v. Härmed nära beslägtadt synes det ljud vara, som uppträder i Dalby i Värmland i st. f. sv. <i>ä</i> och <i>a,</i> dock med den skilnad att tungan intager sitt naturliga läge utan någon höjning baktill. Det brukar återges med <i>ə.</i> 4) Som <i>ä-</i>ljud torde man ock kunna uppfatta det »vida-främre-låga-orundade» ljud, som uppträder i Eng. <i>man, can cab</i> o. s. v. 
Det indo-europeiska urspråket egde vissa <i>e-</i>eller <i>ä-</i>ljud, som pläga sammanfattas under tecknen <i>e</i> och <i>ē.</i> Egentliga (slutna) <i>e-</i>ljud torde de, att sluta af den allmänna utvecklingsgången i de indo-europ. språken, knappast varit, snarare öppna <i>e-</i> eller slutna <i>ä-</i>ljud; åtminstone synes det med sannolikhet gälla om <i>ē.</i> I de ariska språken öfvergingo både <i>e</i> och <i>ē</i> till <i>a-</i>ljud (<i>a</i> och <i>ā</i>). De derst. i historisk tid uppträdande <i>e-</i>(resp. <i>ä-</i>)vokalerna äro antingen, såsom i sanskrit och delvis i eranska språk, uppkomna af en diftong, ariskt <i>ai,</i> som blifvit Sanskr. <i>ē</i> (i medel-indiska språk, der <i>e</i> äfven kan hafva annat ursprung, eventuelt förkortadt), eller, såsom i eranska språk, sekundära (inskottsljud o. s. v.). I Grek. var åtminstone <i>ē</i> (<i>η</i>) ursprungligen ett öppet ljud, som dock senare försköts till <i>i</i> (i medel- och nygrekiskan, tidigast i beotiskan); <i>e</i> (<i>ε</i>) var deremot ett (slutet) <i>e-</i>ljud. Ett sekundärt <i>ä-</i>ljud uppstod — i den beotiska dialekten i fornkristlig tid — ur dift. <i>αι.</i> Samma var förhållandet i latinet, der <i>ai</i> genom <i>ae</i> omkr. och straxt efter början af vår tidräkning blef ett monoftongiskt (<i>ä-</i>)ljud. Deremot synas de indo-europ. <i>e, ē</i> i Lat. varit <i>e-</i>ljud, under vissa betingelser dock öppna (således närmande sig slutna <i>ä-</i>ljud). I de germanska språken var det ur indo-europ. <i>ē</i> uppkomna ljudet säkerligen ett långt <i>ä-</i>ljud, såsom framgår af dess utveckling till <i>ä</i> i de flesta germ. språk (jfr t. ex. Indo-europ. *<i>dhē-ti-</i>: Got. <i>dēþs,</i> men Forn-högt. <i>tāt,</i> vårt <i>dåd</i> ur Fornsv. <i>dād</i> o. s. v.). Det indo-europ. <i>e</i> synes i de germ. språken snarast utvecklat sig till <i>ä-</i>ljud, såvidt det icke undergått förskjutning till <i>i:</i> jfr T. <i>ge-bären,</i> Sv. <i>bära,</i> o. s. v. Det tecknades t. ex. Fornhögt. med <i>e</i> (<i>ë</i>), men det var säkert ett öppet ljud, till skilnad från det af <i>a</i> genom <i>i-</i>omljud uppkomna slutna (<i>e-</i>)ljudet. De svenska (och i allmänhet de skandinaviska) <i>ä-</i>ljuden hafva i hufvudsak följande upprinnelse. 1) Samgermanskt <i>e: bära, äta</i> o. s. v. 2) Nordiskt <i>i-</i>omljud af <i>a</i> och <i>ā</i> (vare sig <i>ā</i> är urnord. <i>ā</i> eller uppkommet af <i>ai</i>): <i>tälja</i> (af <i>tal</i>), <i>gäst</i> (germ. st. <i>gasti-</i>); <i>läge, säte</i> (nord. st. <i>sātija-</i>), <i>väta</i> (af <i>våt,</i> Isl. <i>vátr</i>) o. s. v. 3) Progressivt omljud: <i>tjäna, gärna</i> (jfr Isl. <i>giarn</i>), <i>gälla</i> (jfr Isl. <i>gialda</i>), <i>hjärta</i> (jfr Isl. <i>hiarta</i>), <i>hjälpa</i> (Isl. <i>hialpa</i>), der det urspr. <i>ia</i> uppkommit genom brytning af <i>e.</i> 4) Slutljudande hufvudbetonadt <i>ē: knä, trä</i> (Isl. <i>kné, tré</i>), äfvenså i andra fall före konsonant: <i>tät</i> (Isl. <i>þéttr</i>), <i>rät</i> (Isl. <i>réttr</i>), <i>slät</i> (jfr Isl. <i>slétta</i>), <i>lätt</i> (Isl. <i>léttr</i>), <i>rätt,</i> subst. (Isl. <i>réttr</i>), <i>här</i> (Isl. <i>hér</i>). 5) Före konsonantförbindelse (kontraheradt och) förkortadt <i>ei:</i> <i>fläst</i> (Isl. <i>flestr</i>). K. F. J. 
<b>Äby</b> (Aeby), Christoph Theodor, schweizisk anatom och antropolog, f. i Lothringen 1835, blef 1863 professor i anatomi vid universitetet i Bern och 1884 i Prag. Död i Bilin 1885. Han författade bl. a. <i>Eine neue methode zur bestimmung der schädelform des menschen und der säugethiere</i> (1862), <i>Der bau des menschlichen körpers</i> (1871) och <i>Der bronchialbaum der säugethiere und der menschen</i> (1880). 
<b>Äckel</b> (Lat. <i>nausea</i>). Se Kräkning. 
<b>Ädelfasanen.</b> Se Fasanslägtet. 
<b>Ädelfink,</b> detsamma som bofink (se d. o.). 
<b>Ädelfors guldgrufvor</b> äro belägna i Alseda och Ökna socknar af Jönköpings län. De guldförande fyndigheterna upptäcktes 1738 dels af skogvaktaren Nils Stenberg, dels af bergmästaren Anton Swab. Ett prof af den af Stenberg funna malmen befanns vara mycket rikt. Kronan skyndade då att inköpa jordegarerätten till upptäckterna, och för tillgodogörande af inmutarerätten bildades Ädelfors bolag, som bl. a. inköpte Klefva då nästan öde liggande kopparverk med privilegier m. m. Arbetet å guldförekomsterna börjades 1739 af kronan och nämnda bolag gemensamt och fortgick, med ett litet uppehåll straxt i begynnelsen, oafbrutet till år 1822, då detsamma, som aldrig gått med vinst, upphörde. Sammanlagda värdet af det guld, som under hela denna tid vunnits, var ungefär 223,000 kronor. Guldverket nedlades emellertid icke formligen förr än 1824. — År 1870 gjordes ett försök af nya intressenter att återupptaga arbetet vid Ädelfors, men detta arbete blef utan varaktighet. — År 1890 påbörjades å nyo arbete å guldförekomsterna vid Ä., hvilka då kommit i andra händer, och 1891 stadfäste K. M:t ordning för ett aktiebolag Ä., med minst 2 och högst 4 mill. kr. kapital. Detta arbete, hvarvid delvis nya metoder användas, har försöksvis fortgått i tämligen stor omfattning till och med år 1892. Derefter har arbetet bedrifvits i endast ringa omfattning. Det lär ej vara afgjordt huruvida det kommer att fortsättas eller alldeles upphöra. Om guldutbytet under 1890 saknas uppgift, men 1891 vunnos 1,2 kg. och år 1892 5,9907 kg. guld eller, rättare, en högt anrikad malm (slig) innehållande dessa guldmängder. 
De guldförande fyndigheterna vid Ä. utgöras hufvudsakligen af svafvelkiser, men äfven af koppar- och magnetkis, insprängda i qvartsgångar, som förekomma i en mörk skiffrig bergart. Gångarnas mäktighet varierar från några centimeter till omkr. 1 meter; i medeltal kan den sägas vara 0,4 m. I gångarna förekomma, förutom qvarts och kis, äfven något fältspat, epidot, granat, magnetit och hornblende samt något gediget guld. Mängden guld, som oberoende af kiserna förekommer i qvartsen, utgör dock i medeltal endast 2 à 3 gram per ton qvarts; undantag derifrån gör en gång, som håller 12 gram per ton qvarts. Det mesta guldet förekommer emellertid i kisen. Svafvelkisen är dels gulhvit och finkristallinisk, dels mörkare gul och grofkristallinisk. Den förra svafvelkisen är guldrikare och håller ända till 600 gram guld per ton kis. Kopparkisens guldhalt uppgår till högst 400 gr. per ton kis och magnetkisens till 50 à 60 gr. Mängden i 
page_number=246, index= - Ädelfors guldgrufvor äro belägna i Alseda och Ökna socknar af Jönköpings län - Ädelstenar, ädla stenar (T. edelsteine, Fr. pierres précieuses, Eng. precious stones), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken 
qvartsgångarna insprängd kis varierar betydligt. Någon lag för variationen har ej kunnat upptäckas, och fyndigheten aftager ej mot djupet. Guldet förekommer emellertid såväl i kiserna som i qvartsen, alltid såsom gediget, i form af små korn eller »taggar» eller såsom fina blad. Understundom kan det ses med blotta ögat, oftast dock endast med mikroskopets tillhjelp och efter kisens krossning och vaskning. Äfven i skiffern på sidorna om gångarna hafva enstaka guldkorn anträffats. Ett ganska stort antal skärpningar och mindre grufvor är öppnadt å de guldförande gångarna. En grufva, Adolf Fredriks grufva, har dock nedsänkts ända till 180 m. lodrätt eller 240 m. donlägigt djup. — Inom Ädelforsfältet finnes äfven jernmalm, hvilken man sökt tillgodogöra. Th. N–m. 
<b>Ädelstenar,</b> ädla stenar (T. <i>edelsteine,</i> Fr. <i>pierres précieuses,</i> Eng. <i>precious stones</i>), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken. Man skiljer mellan verkliga ädelstenar och halfädelstenar. Till de förra räknas diamant, korund (rubin, safir), spinell, krysoberyll, beryll (smaragd, aqvamarin), opal, zirkon, topas, euklas, phenakit, granat, turmalin, cordierit, krysolit, vesuvian och turkos m. fl.; till de senare dels qvartsfamiljens medlemmar, ametist, bergkristall, aventurin, kattöga, rosenqvarts, kalcedon, karneol, agat, heliotrop, jaspis och eldopal, dels krysopras, kasjolong, pistacit, cyanit, adular, amazonsten, labrador, lasursten, fluss-spat, bernsten, malakit, gagat m. fl., af hvilka dock somliga ej allmänt räknas bland ädelstenar. Priset på ädelstenarna, hvilka bestå af de vanligaste ämnen, kol, lerjord, kiselsyra, kalk, magnesia o. s. v., och derför äro i sig fullkomligt värdelösa, rättar sig, utom på modets nycker, efter stenarnas sällsynthet, storlek och skönhet samt den form de genom konstgjord bearbetning erhållit. Råa (oarbetade) stenar hafva på sin höjd hälften så stort värde som bearbetade. Man föredrar numera jämte diamanter i synnerhet lifligt färgade ädelstenar, och då samma färgnyans förekommer hos flere mineral af olika art och värde, bildar ädelstenarnas särskiljande en vigtig del af juvelerarekonsten. Den säkraste metoden för detta igenkännande hvilar på mineralens optiska egenskaper, hvilka med tillhjelp af vissa optiska instrument (dikroskop) kunna bestämmas äfven hos oslipade stenar, utan att man behöfver skada stenen genom hårdhetsprof o. dyl. Särskildt värde sättes vid många stenar på färgspel, färgvandling, irisering och skillring, i. ex. vid opal, labrador, adular m. fl. — Ädelstenar begagnas aldrig till smycken i sin naturliga form, som endast i sällsyntaste fall på bästa möjliga sätt framställer för åskådaren de karakterer man fordrar af en smyckesten: färg och genomskinlighet. Dessa egenskaper framträda blott då rätt tydligt och rent, när den råa stenen genom slipning får en ny begränsningsform och dess glans förhöjes genom polering. Under forntiden och under större delen af medeltiden kände man ej facettslipningen af ädelstenar, utan dessa pryddes med graverade figur- och ornamentframställningar (jfr Gem) eller polerades med bibehållande för öfrigt af sin naturliga form (<i>en cabochon</i>). Man nöjde sig med att glätta de naturliga kristallytorna, och först efter hand lyckades man uppdaga de finare former, som voro mest egnade att gifva ädelstenarna ökad skönhet. Dermed togo de färglösa stenarna rang framför de färgade. Spår af slipningens användning finnas visserligen hos de gamle, men först i 13:de årh. fick den en större användning, ehuru konstverk från denna tid visa mycket primitiva snitt. Den hårdaste af stenarna, diamanten, nyttjades förr sällan såsom smyckesten och då mest i oslipadt tillstånd. Såsom uppfinnare af facettslipningskonsten (1456) uppgifves Ludv. van Berquem. I äldre tider bortslipades ej stor del af ädelstenarna, hvarför de blefvo af oregelbunden form. I den nyare slipningskonsten anses formen vara en hufvudsak och stenens vigt af jämförelsevis underordnad betydelse. Alltefter ädelstenarnas olika art, färg, genomskinlighet och hårdhet bedömer man det sätt, hvarpå de böra slipas. En färgad sten utvecklar sin färgprakt bäst från en rundslipad yta, hvaremot en sten, hvars ljusbrytningsförmåga och prismatiska färgspel man vill framhålla, visar sig bäst till sin fördel, om han begränsas af plana ytor. Med ledning och tillhjelp af kristallernas klyfbarhet, deras större eller mindre hårdhet, sprödhet o. s. v. blifva de på sådant sätt klufna eller itusågade, att de redan derigenom i det närmaste erhålla den slutliga form man vill gifva dem, och emedan man vid dessa operationer ej häller får lemna ur sigte den största möjliga materialbesparing, äro de nästan mera maktpåliggande än den derpå följande slipnings- och polerings-processen. Vid slipningen begagnas en hastigt roterande slipskifva, mot hvilken stenen tryckes, fastsatt med snäll-lod (en legering af bly och tenn) i en halfklotformig bägare, kallad docka. På dockan är anbragt ett stift, och då stenen fästes i midten af en gradskifva, är man genom stiftets ställning på denna skifva satt i stånd att gifva facetterna det läge och den lutning till hvarandra, som man önskar. Slipningen åstadkommes genom pulver af hårdare mineral, som blifvit intryckt i fåror af metallskifvan. Denna kan vara af bly, tenn, koppar eller jern alltefter stenens natur. Diamanten slipas med pulver af diamant intryckt i en tackjernsskifva, som gjorts skroflig genom slipning mot sten. Äfven nyttjas pulver af korund (smärgel) och topas. Till polering användes slutligen finaste slammade diamantpulver, smärgel, trippel, tennaska, jernoxid. Sågning af ädelstenar sker liksom slipningen genom att man anbringar slippulvret i periferien af en hastigt roterande tunn skifva. — De slipade ädelstenarnas vanligaste former likna hvarandra deruti att de alla äro vidast utefter den begränsningsrand, kallad gördel, rundist, dit stenens infattning sträcker sig. Hvad som ligger ofvanför denna rand och således är vändt åt åskådaren kallas öfverdelen (paviljongen, kronan), det som ligger nedanför 
page_number=247, index= - Ädelstenar, ädla stenar (T. edelsteine, Fr. pierres précieuses, Eng. precious stones), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken 
henne underdelen (<i>la culasse</i>). Det gifves flere olika slipningsformer. Briljantformen lämpar sig bäst för sådana stensorter, hvilka såsom diamanten af naturen hafva en oktaedrisk gestalt, emedan vid dess anbringande ej så mycket af den råa stenen behöfver bortklyfvas. Denna form ger derjämte hos genomskinliga stenar den vackraste ljuseffekten. Öfverdelen och underdelen begränsas af med rundisten parallella ytor (taffel och kalett), och såväl paviljong som culasse äro mer eller mindre rikt facetterade, beroende på den råa diamantens storlek och skönhet. Facetterna, som gränsa till rundisten, kallas tvärfacetter; de, som gränsa till toppytan (taffeln), kallas stjernfacetter och äro alltid trianglar. Alla bättre stenar hafva 
Tredubbel briljantformsedd uppifrån nedifrån 
på öfverdelen tre rader facetter, således i allt minst 58 sidor, på stora stenar ytterligare 16, i det tvärfacetterna halfverats. Former af denna art ega den franska statsjuvelen »Regenten» och den engelska kronans »Kohinoor». En vigtig Stjernsnitt. nyhet i briljantslipningen infördes af Caire, det s. k. stjernsnittet (<i>taille à l'étoile</i>), som fordrar stor höjd af culasse och paviljong. Taffeln är mycket liten och regelbundet 6-kantig. Underdelen har tre facettrader i sicksack. Denna slipning utmärker sig såväl för ett mycket fördelaktigt färgspel som för ringa Modern 8-sidig briljant materialförlust (endast 33 proc., mot 45 vid lägre briljanter), men fordrar ett mycket sorgfälligt utförande för att göra effekt. Amsterdamsfaktorierna undvika likaledes nu för den stora ämnesförlusten den äldre lägre briljantformen och göra liksom Caire öfverdelen högre. Medan öfverdelens höjd hos briljanter från förra hälften af 19:de årh. var 4/18 af oktaederns hela höjd, är öfverdelen nu 6/18. Vidare är taffeln mycket mindre, förr 4/9, nu blott 3/9 af rundistens diameter, och bildar liksom rundisten en regelbunden åttahörning; alla mellanfacetterna äro lika. Genom denna Briljanterad taffelsten anordning är det möjligt att framställa briljanter af fullständigt symmetrisk form, med öfvermåttan liflig eld, utan att mer än 40 proc. af den råa stenen bortgår. I briljantform slipas icke blott diamanter, utan äfven alla öfriga genomskinliga smyckestenar, zirkon, phenakit, topas, t. o. m. qvarts och imitationer af strass. Tunna rubiner och safirer få vanligen taffelsnitt, då öfver- och underdelen äro begränsade af stora ytor; öfverdelen har 8, 12, 16 godtyckliga, men symmetriskt liggande tvär- och stjernfacetter, underdelen 4–6 breda facetter eller en rundad yta. Med tjocka, färgade stenar når man den gynsammaste verkan genom trappsnitt, vid hvilket den egendomliga anordningen Taffelsten med förlängda briljantfasetter. af facetterna underdelen understödjer ljusets återstrålning. Alla facetterna äro anbragta trappformigt, alltmera trubbigt, från rundisten längda mot taffeln och kaletten. Antalet facettrader är upptill 2, nedtill 4–5. På vackert färgade och dock klart genomskinliga stenar (rubiner. safirer) kombineras med Enkel rosenstein. fördel briljant- och trappslipning. Rosenstenar (rosetter) sluta nedtill med en bred taffel och hafva endast öfverdelen facetterad i två rader facetter, af hvilka de öfre, som sammanlöpa i en spets, bilda kronan. Den enkla rosen har 6 + 12, den brabantska 6 + 18, den tredubbla franska 12 + 24 facetter. De stora diamanter, som fordom slipades i Indien, hafva en genom kombinerad ros- och Brabantsk ros. trappslipning bildad form (Stormogul, Orlov). Sådan form gifves numera aldrig åt större diamanter, endast undantagsvis pendeloquesform, som har hvarken taffel eller kalett och derför liknar tvänne vid grundytan förenade rosenstenar. De stora diamanter, som först (1470) slipades i Europa, t. ex. Florentinaren, hafva denna för färgspelet fördelaktiga slipningsform. Den djupt färgade pyropen och granaten, som i infattningens botten hafva ett glänsande metallfolium, slipas ofta i rosettform. Ogenomskinliga smyckestenar med naturligt färgspel få konvexa ytor (mussleform), antingen på både öfver- och undersidan, eller öfversidan konvex och undersidan plan eller konkav. Den hvälfda öfverytan har mången gång facetter kring rundisten. Alltefter stenens natur får hvälfningen olika höjd: ju svagare det naturliga färgspelet, dess större hvälfning. Opaler med liflig färgvandling slipas derför mycket platta, rubiner och safirer mycket konvexa. Alla dessa stenar vända den konvexa sidan åt åskådaren; endast half-ädelstenar eller för vissa ändamål använda smyckestenar, t. ex. sigillringstenar, hafva öfverdelen plan och underdelen konvex. Ädelstenar slipas i nästan alla land; de mest betydande diamantsliperierna finner man dock i Amsterdam, London och Antwerpen. — De s. k. halfädelstenarna, som mest användas till galanteriarbeten, facetteras icke, utan erhålla former, som motsvara deras blifvande användning. Bearbetning af råmaterialet sker enligt samma metod som vid slipning af verkliga ädelstenar. I allmänhet begagnas slipskifvor af hård sten i st. f. af metall, utom vid urhålkningar. I större skala bedrifna sliperier äro agatsliperierna vid Oberstein och Idar i Oldenburg samt Waldkirch i Schwarzwald, der äfven mycket ädelstenar (fantasistenar) slipas, sliperierna vid Jekaterinenburg för topas, qvarts och andra 
page_number=248, index= - Ädelstenar, ädla stenar (T. edelsteine, Fr. pierres précieuses, Eng. precious stones), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken 
uralska ädelstenar, serpentinsliperierna i Zöblitz (sedan 1613), fluss-spatsliperierna i Derbyshire, gagatsliperierna i Languedoc samt bearbetning af bernsten och sjöskum i Wien. 
Diamanten (se d. o.) räknas numera som den förnämsta bland ädelstenarna. Redan inderna använde de vackraste sådana för konungarnas och afgudabildernas prydnader. Genom plundring af tempel och furstars skattkammare hopades i stormoguls hand så stora mängder af diamanter och andra ädelstenar, att Tavernier, som gjorde resor i södra Asien 1631–68, uppskattade till mer än 160 mill. fr. den värderikaste af stormogul Aureng-sibs troner. Vid det stora väldets fall spriddes alla dessa skatter bland Vesterlandets folk. Sedan Indiens tillgångar på diamanter blifvit uttömda, är det förnämligast Brasilien (sedan 1727) och Syd-Afrika (sedan 1867), som förser verlden med diamanter. Utförseln från det förra landet var 1850–70 omkr. 170,000 karat årligen, till ett värde af 6,3 mill. kr.; sedan dess har utbytet minskats med mer än hälften, då i allmänhet endast mindre stenar (under 1/2 karat) och utskott anträffas. Från Syd-Afrika beräknas åren 1867–91 hafva utförts diamanter för mer än 1 milliard kr., deraf ensamt för 1878-87 27 mill. karat till ett värde af omkr. 70 mill. kr. Vigten af diamanter liksom af andra ädelstenar räknas i karat (ungefår 1/5 gr.), och värdet ökas med karattalet; men något bestämdt förhållande dem emellan eger ej rum, ty qvalitet och form inverka äfven på värdet. Mycket stora stenar (solitärer, nonpareils, paragons) hafva intet bestämdt handelspris. Priset på större stenar är nu betydligt lägre än förr, emedan Griqualand på 10 år (1870–80) lemnat flere solitärer än Brasilien på 150 år. Tavernier satte priset på slipade diamanter om 1 karat till 200 fr., och dermed öfverensstämma Hollands och Hamburgs diamanttaxor från 17:de årh. 1750 betaltes karatstenar med 450 fr., medan kommissionen, som skulle värdera de franska kronjuvelerna, 1795 antog 150 fr. som medelvärde. 1830 betalte man 220 fr., 1850 330 fr., 1865 550 fr., hvarefter genom upptäckten af Kapdiamanter priset föll till hälften. Priset bestämmes äfven af den allmänna tillgången på guld och silfver. De största och derför sällsyntaste diamanterna äro på grund af sitt betydande värde historiska märkvärdigheter. Dit höra <i>Orlov</i> (194 3/4 karat), som bildar spetsen af den ryska spiran, <i>Sjahen</i> (86 kar.), med naturliga kristallytor, <i>Polstjernan</i> (40 kar.), briljant, båda tillhöriga ryska skattkammaren, <i>Florentinaren</i> (139 1/2 kar., mycket ren, citrongul), som förlorades af Karl den djerfve i slaget vid Granson och nu tillhör kejs. skattkammaren i Wien, <i>Kohinoor</i> (106 kar.), som sedan 1850, då den togs af engelska trupperna vid Lahore, tillhör engelska kronan, <i>Pitt</i> l. <i>Regenten</i> (136 k., måhända den mest praktfulla och fullkomliga af alla och värderad till 12–15 mill. frcs), som tillhör franska skattkammaren och är, sedan alla icke historiskt märkliga stenarna i den forna kronskattkammaren 1887 såldes, uppställd i Louvre, <i>Sancy</i> (53 1/2 k., af renaste vatten, i päronform), som sannolikt haft de mest skiftande öden af alla diamanter (den såldes 1835 för 1/2 mill. rubel och 1836 i Paris för 625,000 fr.), och <i>Sydstjernan</i> (ursprungl. 254, som briljant 125 karat), den största i Brasilien funna (1853) diamant. <i>Victoria,</i> som hittades i Syd-Afrika 1884 och då vägde 457 karat, var, sedan den slipats, den största kända briljanten (180 karat), men sedan hafva i Syd-Afrika ytterligare anträffats 1888 en diamant om 428 karat och 1893, enligt tidningarna, en som fått namnet <i>Excelsior</i> och skall väga 971 karat, hvilka böra kunna lemna ännu större briljanter, om icke den senare, som lär hafva ett litet fel, måste klyfvas i två halfvor. — Diamanterna äro vanligen färglösa, men förekomma äfven i många olika färgnyanser, och stenar med mättade färger, vackert gröna, rosenröda, blåaktiga, s. k. fantasistenar, betalas för sin sällsynthet t. o. m. högre än färglösa stenar af första vatten. 
Näst efter diamanten kommer korunden (se d. o.), som efter färgerna fått olika namn. Då den är utan färg, kallas den <i>hvit safir.</i> Mest kända äro den karmosinröda <i>rubinen</i> och den blågröna <i>safiren.</i> Korunder af annan färgnyans uppkallar man efter andra stenar med liknande färg med tillägg af ordet »orientalisk» (hvilket som juvelerareterm icke betecknar en ädelstens härkomst, utan den äkta, dyraste sorten). Så kallas den violetta korunden <i>orientalisk ametist,</i> den rödgula <i>orientalisk hyacint,</i> den gröna <i>orientalisk smaragd,</i> den guldgula <i>or. topas,</i> den blå <i>or. aqvamarin</i> och den blodröda, med dragning i violett, <i>or. rubin.</i> Den indigoblå kallas <i>safir-indigo.</i> Rubinens färg anses vara orsakad af en obetydlig halt af kromoxid eller jernoxid. Då rubinen glödgas, blir den grön, men återfår vid afsvalning sin röda färg, hvilken egenskap den har gemensam med såväl rubin-spinellen som med almandin. Den röda rubinen ansågs i forna tider vara den värdefullaste af ädelstenar, och öfver 2 karat stora, vackra och välslipade rubiner hafva ännu ofta samma värde som diamanter eller ännu högre. För bedömande af rubiners värde passar den indiska »qvadratregeln» (se Diamant) bättre än för diamanten, om man antager 180 kr. såsom medelvärde för 1-karats rubin af bästa sort. Värdet af en rubin om 7 karat skulle då bli 8 à 9 tusen kr. (7.7.180). Safiren har icke så högt värde; 1-karats kan värderas till 50 kr., 3-karats till 180 kr. o. s. v., men safirer af mörkblå färg och i öfrigt felfria gälla för första karaten 270 kr. och en 5-karats sten 1,800 kr. — Spinell (se d. o.) af röd färg förblandas ofta med rubin och kallas <i>rubin-spinell.</i> Den slipas vanligen i blandade former: öfverdelen som briljant, underdelen trappformig. Är färgen ej klar nog, användes guld som underlag. Svarta spineller användas som sorgsmycken. I handeln kallas den rosenröda <i>rubin balais,</i> den violettbruna <i>almandin-spinell</i> och den gulröda <i>rubicell.</i> Den förstnämnda är den allmännaste. — Närmast efter spinellen i värde kommer krysoberyllen l. cymofanen (se d. o.). Dess färg ligger mellan guldgul och grön. Den mörkgröna, eller <i>alexandriten,</i> har 
page_number=249, index= - Ädelstenar, ädla stenar (T. edelsteine, Fr. pierres précieuses, Eng. precious stones), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken 
dock tre färgtoner (gul, grön, röd), alltefter den riktning, i hvilken man ser den. Alexandriten skattas högt på grund af sin egenskap att vid dagsljus lysa med grön, vid eldsljus med röd färg. — Beryllens (se d. o.) i klara färger förekommande varieteter räknas näst derefter i värde. Hit hör den gröna <i>smaragden</i> (se d. o.), som vanligen slipas till taffelsten, ehuru äfven briljant- och trappformen nyttjas. Är stenen fullt felfri och af mörk färg, kan 1:sta karaten betalas med 200–250 kr., och högre karattal värderas efter indiska qvadratregeln. Sådana smaragder äro dock ytterst sällsynta. Medelgoda stenar betalas med 100–150 kr. pr karat, felaktiga med 20–30 kr. Aqvamarinen, eller den blågröna beryllen, skattas ej högt. Ädelstenar af andra rangen äro opal, zirkon, topas, euklas, phenakit (se dessa ord) jämte deras varieteter. Af de nämnda kan den ädla opalen få ett mycket högt värde. I den österrikiska hofmineraliesamlingen fins en opal från Ungern af 600 gr. vigt, som värderas till mer än 1 mill. kr. Sedan grufvorna i Brasilien och Sibirien lemnat så stora mängder topaser, har priset på denna ädelsten fallit, så att karaten gäller endast 1 à 2 kr. De vattenklara slipas som briljanter, de gulröda i briljant- och trappform, de gulbruna som taffelstenar. De gulröda topaserna bruka glödgas i slutna kärl och sakta afkylas, hvarigenom en ljust röd färg erhålles, som kommer den ljusa spinellens nära. De benämnas sedan »brända topaser» eller »brasilianska rubiner», och karatens värde kan uppgå till 30 kr. — Ädelstenar af tredje rang äro granat, turmalin, cordierit, krysolit, vesuvian och turkos (se dessa ord). Af granater värderas mest och slipas <i>almandin, pyrop</i> och <i>kanelsten</i> för sina klara färger. Pyropen förekommer i Böhmen och kallas derför »böhmisk granat». En utmärkt pyrop af ett hönsäggs storlek fins i österrik. skattkammaren. Kanelsten l. hessonit förvexlades förr med äkta hyacint. Färgen är väl lika, men egentl. vigten mindre. Slipvärda exemplar finnas på Ceylon. Ljusbruna till svarta granater, som kallas kolofonit och melanit, användas endast sällan för slipning. — Ädelstenar af fjerde rangen äro dioptas, andalusit, axinit, kyanit, epidot, nefelin, augit, staurolit m. fl. 
I nyare tid hafva många försök gjorts att på kemisk väg åstadkomma ädelstenar, konstgjorda ädelstenar, hvilka således i motsats till imitationer ega samma substans och egenskaper som motsvarande naturliga ädelstenar. Dessas kemiska föreningar äro, som nämndt, i och för sig nästan värdelösa. Kolet i diamanten är identiskt med det man begagnar i grafit eller bränner i stenkol; i rubiner och safirer finnes samma lerjord, som utgör hufvudbeståndsdelen i stenkärl och tegel. Ämnet gifver aldrig juvelerna deras värde; endast dess molekulargruppering, dess förekomst i kristaller gifver ämnet de egenskaper man fordrar af ädelstenarna. Artificiel tillverkning af ädelstenar är derför möjlig, om det lyckas att framställa den önskade ädelstenens ämne absolut rent och i detta tillstånd bringa det i kristallform. Utan stora svårigheter kan man ur andra värdelösa mineral genom kända kemiska förfaranden vinna hur stora mängder som hälst af ädelstenarnas grundämnen. Men man får genom vanliga processer dessa ämnen merendels såsom derba, formlösa, amorfa massor, icke i kristaller, som kunna slipas till smycken. Kristallbildning är sällsynt och möjlig blott under vissa vilkor, och det fordras omständliga metoder för att tvinga ämnet att stelna i regelbundna former. Redan stelnade kroppar ändra icke mer sin form. Endast gaser, vätskor eller smälta massor kunna under afkylning och vid stelning antaga regelbundna former. Denna kristallbildningens lag måste uppfyllas vid tillverkning af ädelstenar. Ju långsammare en vätska stelnar eller de lösta ämnena afskiljas, dess renare och större blifva kristallerna. Ädelstenarnas skönhet och storlek äro blott en följd af den obegränsade tid, som står naturen till buds för mineralens alstring. Men just långsamheten vid den naturliga bildningsprocessen gör denna oanvändbar, när substanser skola med konst frambringas. Snabba och kraftigt verkande reaktioner måste användas, som på kortast möjliga tid medföra det sökta resultatet. En vägledning härtill lemnar den syntetiska mineralogien, en vetenskap, som till sitt mål är beslägtad med den syntetiska organiska kemien. Särskildt franska kemister hafva under de senare decennierna fört mineralsyntesen framåt, och deras metoder vid tillverkning af konstgjorda ädelstenar äro redan så fullkomnade, att det blott behöfs en yttre omständighet, förening af kapital och företagsamhetslust, för att fabriksmässigt tillgodogöra de lärdes försök. Svårast har det varit att framställa diamanten. Hans förekomst i naturen ger ingen förklaring om hans uppkomstsätt. Der kolämnen finnas massvis, saknas han. Han är således fullkomligt främmande för kolfält och petroleumdistrikt. En mängd försök hafva på olika vägar gjorts af kemister, utan att de förmått komma till något praktiskt användbart resultat. Genom reduktion af kolhydrat lyckades J. Ballantyne Hannay i Glasgow 1879 framställa en liten genomskinlig, mycket hård kristall, som vid analysering befanns vara diamant, men hans förfarande är dels osäkert, dels dyrt och svårt samt alltför farligt att kunna användas i stort. Af särskildt intresse för utsigten att med konst framställa diamant är den 1891 gjorda upptäckten af en 1/2 mm. stor klar diamant, som jämte flere svarta fanns i en hålighet i ett i Cañon Diablo (Arizona) funnet meteorjernstycke. 
I st. f. de äkta dyra stenarna nyttjas till prydnader äfven imitationer, slipade stenar, antingen mineral eller konstprodukter, som hafva de äkta stenarnas utseende. I de flesta fall äro såväl köpare som säljare öfvertygade om att varan endast med orätt bär det äkta mineralets namn, hvarför dylika imitationer icke kunna betraktas som förfalskningar. Endast i sällsynta fall förekommer i juvelhandeln en imitation med karakteren af förfalskning, ty juvelerarna sjelfva hafva intresse af att upplysa dylikt bedrägeri. Äkta, felfria juveler kunna 
page_number=250, index= - Ädelstenar, ädla stenar (T. edelsteine, Fr. pierres précieuses, Eng. precious stones), mineral, som utmärka sig genom färglöshet eller vacker färg, genomskinlighet, glans och »eld», betydande hårdhet och förmåga att antaga polityr samt derför användas som smycken - Ädelstenssnoken. Se Dryophis - Ädelärg. Se Aerugo nobilis - Ädla metaller. Se Metaller - Ädla stenar. Se Ädelstenar - Ädna muorki kortje. Se Lule elf - Äfjebrodd. Se Limosella - Äge och Äges döttrar. Se Ägir - Ägg (Lat. ovum). 1. Anat., embryol. Utvecklingen af en ny individ försiggår inom de flesta djurklasser på det sätt 
imiteras på olika sätt. Genom olika infattning och olika slag af folium kan man bibringa äkta stenar en färg, glans och felfrihet, som de i verkligheten icke ega. Genom bränning kan man gifva billigare ädelstenar färg af dyrare. Ljusgula topaser, safirer, zirkoner, ametister blifva derigenom färglösa; rödgula topaser få en intensivt röd färg, och s. k. guldtopaser, hvilka f. n. mycket användas som billigare smycken, äro nästan utan undantag glödgade ametister eller rökqvarts. Derigenom att många mineral af stor hårdhet trots olika kemisk sammansättning hafva lika färg, kunna de användas för att imitera dyrbarare. Så imiteras diamanter af alla mycket hårda färglösa mineral, företrädesvis topaser och qvartser, rubiner af spineller, almandiner, bränd topas (brasiliansk rubin), turmalin (sibirisk rubin, siberit) m. fl., safirer genom cyanit och cordierit, smaragder genom granat af liknande färg samt hiddenit (lithium-krom-spodumen), som har hälften så högt värde som smaragd, men lätt skiljes från denna genom sin gulgröna färg, medan smaragdens gröna går i blått. Vidare imiteras dyrbarare ädelstenar genom smält strass (se Glasfabrikation, sp. 1266), och slutligen åstadkommas imitationer genom dubletter, stenar, hvilkas öfver- och underdel bestå af olika mineral, sammanhållna genom ett kitt af kanadabalsam eller mastix. Öfverdelen består mest af en äkta sten, medan underdelen bildas af ett billigare mineral eller glasfluss. Om metoderna att upptäcka ädelstensförfalskningar se Schrauf: »Handbuch der edelsteinkunde» (1869). Jfr ock Jannetaz, Vanderheym, Fontenay och Coutance: »Diamant et pierres précieuses» (1881), Bourgeois: »Reproduction artificielle des minéraux» (i »Encyclopédie chimique», II, 1:er append., 1884), och Dölter: »Edelsteinkunde» (1892). 
<b>Ädelstenssnoken.</b> Se Dryophis. 
<b>Ädelärg.</b> Se Aerugo nobilis. 
<b>Ädla metaller.</b> Se Metaller. 
<b>Ädla stenar.</b> Se Ädelstenar. 
<b>Ädna muorki kortje.</b> Se Lule elf. 
<b>Äfjebrodd.</b> Se Limosella. 
<b>Äge</b> och Äges döttrar. Se Ägir. 
<b>Ägg</b> (Lat. <i>ovum</i>). 1. <i>Anat., embryol.</i> Utvecklingen af en ny individ försiggår inom de flesta djurklasser på det sätt att tvänne kroppar — en <i>spermatozo</i> l. <i>sädeskropp,</i> härstammande från en han-individ, och ett <i>ägg,</i> härstammande från en hon-individ —, båda egande karakteren af en cell, sammansmälta till <i>en</i> kropp, som äfvenledes har karakteren af en cell. Denna cell, den <i>befruktade äggcellen,</i> delar sig sedermera upprepade gånger och ger upphof till nya celler, ur hvilka <i>embryot,</i> eller anlaget till den nya organismen, framgår. Det mogna ägget äfvensom spermatozoen äro båda produkter af körtelartade organ: äggstockarna hos honan och testiklarna hos hannen. — Äggets storlek, utseende och sammansättning, dess utveckling, mognande, befruktning och delning, äfvensom den följande utvecklingen af embryot förete betydliga olikheter inom de olika djurklasserna. — Ägget leder sitt ursprung från det s. k. <i>groddepitelet,</i> en del af det epitel, som bekläder kroppskaviteten hos embryot. Samma ursprung hafva också de celler, sädescellerna eller spermatiderna, som hos hannen alstra spermatozoerna. Vissa celler inom groddepitelet utmärka sig genom sin protoplasmarikedom och sin stora kärna. Dessa celler har man kallat urägg, enär de stå i nära samband med utvecklingen af äggen i äggstockarna. Hos de högre ryggradsdjuren förlöper denna process i sina hufvuddrag på följande sätt. Anhopningar dels af urägg, dels af andra, mindre celler, de s. k. <i>follikel-cellerna,</i> inväxa från groddepitelet i den underliggande embryonala bindväfven, som sedermera utvecklar sig till stromat (grundmassan) i äggstocken, under det att groddepitelet kommer att bekläda äggstockens yta. Inom de nämnda cellanhopningarna tilltager <i>en</i> cell i storlek sannolikt på bekostnad af de öfriga och utvecklar sig till ett »ägg». Denna cell omgifves af ett tunnt lager follikelceller och utanpå dem af ett bindväfshölje. Ägget ligger sålunda inneslutet i en follikel. Nybildning af ägg fortgår hos de lägre ryggradsdjuren under hela lifvet; hos de högre är denna process inskränkt till embryonalstadiet och de första lefnadsåren. Antalet ägg inom äggstockarna är likväl mycket stort. Hos en flicka vid pubertetsåldern uppskattas antalet till 36,000. Sedan ägget och dess follikel en längre tid oförändradt förblifvit på det skildrade stadiet, börjar den ena efter den andra af folliklarna inom äggstockarna att tillväxa. Ägget sjelf undergår ringa förändring, men follikelcellerna tilltaga i storlek och antal, och inuti follikeln bildar sig en med vätska fylld håla. Den solida follikeln har öfvergått till en blåsa, som vanligen benämnes <i>Graafs follikel</i> (efter Reynier de Graaf, hvilken först såg denna bildning i ovariet hos menniska och då antog den vara ett ägg; se Graafska folliklar). Hålan vidgas alltmer och når slutligen äggstockens yta; dess vägg brister, och det i follikeln inneslutna ägget, som på detta stadium är »moget», afstötes från äggstocken och kommer in i bukhålan samt upptages derefter i regeln af äggledaren. Ä äggstockens yta uppkommer en ärrbildning, s. k. <i>corpus luteum,</i> på det ställe, der follikeln brustit. I fall ägget befruktas, qvarstår detta ärr en längre tid; eljest försvinner det snart. Hos qvinnan afstötes ett ägg för hvarje menstruationsperiod; hos däggdjuren försiggår denna process, den s. k. <i>ovulationen,</i> vid brunstperioderna. Hos däggdjuren och foglarna afstötes endast ett eller åtminstone blott ett fåtal ägg åt gången, och äggstockarna innehålla folliklar, som befinna sig på alla utvecklingsstadier (se fig. 1). Hos amfibier och fiskar afgår deremot på en gång en större mängd ägg, hvarefter äggstockarna innehålla endast anlag till nya ägg. 
Hufvudmassan af ägget utgöres af den s. k. <i>gulan.</i> Inuti denna ligger <i>groddblåsan,</i> som i sin ordning innesluter en eller flere <i>groddfläckar.</i> Gulan omgifves af den s. k. <i>gulhinnan</i> (se nedan). Från anläggningen ända till delningen har ägget karakteren af en cell, organismens största cell. Gulan motsvarar cellkroppen, groddblåsan kärnan; groddfläckarna äro kärnkroppar, och gulhinnan, 
page_number=251, index= - Ägg (Lat. ovum). 1. Anat., embryol. Utvecklingen af en ny individ försiggår inom de flesta djurklasser på det sätt 
eller <i>zona pellucida,</i> som den kallas hos däggdjursägget, är en cellmembran. Det egentliga ägget omgifves af flere yttre <i>hyllen.</i> Hos däggdjuren inbäddas det befruktade ägget uti ett veck af lifmoderns slemhinna, som bildar den s. k. <i>decidua.</i> Under embryots utveckling tillkommer hos de högre ryggradsdjuren en del hinnor — <i>amnios</i> och <i>allantois</i> —, bildade i sammanhang 
Fig. 1. Snitt från äggstock af katt: 1.Folliklar på ett tidigt utvecklingsstadium, liggande nära ytan af äggstocken.2. Mera utvecklade folliklar, som ligga djuparein i äggstockens stroma. 3. En i det närmastemogen follikel. 4. <i>Corpus luteum.</i> 
med embryot sjelf. Alla dessa bildningar kallas <i>ägghinnor</i> eller <i>ägghyllen,</i> men de hafva intet att skaffa med ägget såsom cell betraktadt. Gulan hos ägget skiljer sig väsentligt från det vanliga cellprotoplasmat. Detta beror derpå att i ägget en del ämnen, fett, ägghvitekroppar m. m., inlagrats för att tjena till material för de celler, som uppstå genom äggcellens delning. Dessa ämnen, som utgöra det s. k. <i>deutoplasmat,</i> bilda en mängd större och mindre, sferiska korn, hvilka ligga inbäddade i det egentliga <i>protoplasmat.</i> Mängden och fördelningen af deutoplasmat äro mycket olika inom de olika djurklasserna. Hos menniskan och däggdjuren i allmänhet är deutoplasmat likformigt fördeladt inom ägget, och dess mängd är jämförelsevis ringa. Detta förhållande står i sammanhang med att embryot hos däggdjuren utvecklas inom moderorganismen och träder i kärlförbindelse med densamma samt derigenom erhåller sin näring. I fogelägget (jfr nedan) ingår också en stor mängd deutoplasma, och det är detta, som betingar dess betydande storlek i förhållande till däggdjursägget (menniskoägget mäter endast 0,2 mm. i diameter). Groddblåsan, som utgör äggets cellkärna, har såsom sådan en särskild betydelse för äggets befruktning och delning. Dess vigtigaste beståndsdel anses vara <i>nuklein,</i> äfven kalladt <i>kromatin</i> till följd af benägenheten att upptaga vissa färgämnen. Denna substans bildar dels ett nätverk, dels särskilda kroppar, de s. k. kärnkropparna eller groddfläckarna. För öfrigt innehåller groddblåsan den s. k. <i>kärnsaften</i> samt omslutes af en <i>kärnmembran.</i> — Innan ägget är moget, d. v. s. befinner sig i det tillstånd, att det kan befruktas, försiggår en egendomlig process inom detsamma. Groddblåsan närmar sig äggets yta och undergår en regressiv förändring. Kärnmembranen försvinner; kärnsaften blandas med gulan, och af kärnsubstansen uppstår en s. k. <i>kärnspole,</i> en bildning, som alltid uppträder i sammanhang med delningen af en cell. Resultatet blir, att ur äggcellen utstötas efter hvarandra tvänne kroppar, de s. k. <i>polcellerna.</i> Hvad som derefter är qvar af groddblåsan ombildas till en liten ny kärna, <i>äggkärnan,</i> och först nu är ägget »moget». Angående betydelsen af dessa polceller har man olika förmodanden. Äggcellen skulle, enligt en uppfattning, ursprungligen såsom hvarje annan cell vara sexuelt indifferent. Genom utstötandet af polcellerna aflägsnas han-elementet, och äggcellen får hon-egenskaper. Enligt en annan åsigt äro polcellerna ofullkomliga ägg, bildade genom delning af det ursprungliga ägget. Egendomligt är, att hos sådana ägg, som utveckla sig utan befruktning — en företeelse, som kallas <i>partenogenesis</i> —, endast en polcell bildas af ägget vid dess mognande. — Befruktningen består i en förening af en spermatozo med det mogna ägget. Hos däggdjur och foglar anses denna process försiggå under det ägget passerar första delen af äggledaren. Speratozoerna som hafva rörelseförmåga, tränga efter parningsakten upp genom genitalvägarna och träffa i gynsamt fall på ägget efter dess afstötning från äggstocken. Hos amfibier och fiskar äfvensom hos de flesta i vattnet lefvande ryggradslösa djur försiggår äggets befruktning utom honans kropp. Hannar och 
Fig. 2. Befruktning af ägg af en echinoderma:<i>s</i> spermatozo: <i>h</i> spermatozoens hufvud; <i>k</i> äggkärnan. 
honor uppehålla sig i närheten af hvarandra och tömma produkterna af könskörtlarna direkt i vattnet. Hos en del sådana djur kan man med mikroskopets tillhjelp följa befruktningsprocessens förlopp (se fig. 2). Spermatozoerna bestå af ett 
page_number=252, index= - Ägg (Lat. ovum). 1. Anat., embryol. Utvecklingen af en ny individ försiggår inom de flesta djurklasser på det sätt 
hufvud, som utgöres af nuklein l. kromatin, samt en svans, hvars natur af protoplasma ger sig till känna genom förmågan af rörelse. Tack vare sin rörelseförmåga kunna spermatozoerna så att säga uppsöka ägget. Så snart en spermatozo berört äggets yta, utveckla sig vissa förändringar i äggets protoplasma. På sjelfva beröringspunkten bildar sig en upphöjning af protoplasma, som närmast emottager spermatozoen. Vidare bildar sig rundt om ägget en fin hinna af protoplasma, och inuti ägget antager protoplasmat en radiär anordning omkring den inträngande spermatozoen. Denna senare förlorar sin svans. Det återstående hufvudet samt äggkärnan attrahera hvarandra ömsesidigt och närma sig hvarandra samt smälta slutligen tillsammans. Hela denna process förlöper mycket hastigt: inom 10 minuter. Det väsentliga i processen är att spermatozoens kärnsubstans sammansmälter med samma substans i ägget. Man är böjd att uppfatta denna kärnsubstans (kromatin) såsom det materiella substrat, som förmedlar öfverförandet af egenskaper från föräldrarna på afkomman. — Ehuru ägget omgifves af ett oändligt stort antal spermatozoer, tränger under normala förhållanden aldrig mer än en enda in i detsamma. Endast om ägget utsättes för skadliga inflytelser (såsom afkylning, upphettning, inverkan af gifter) kan en s. k. öfverbefruktning ega rum, d. v. s. flere spermatozoer intränga i ägget. Dettas utveckling blir i sådana fall abnorm. I jämförelse med äggen äro spermatozoerna mycket små. Menniskoägget är en sferisk kropp af omkr. 0,2 mm. i diameter, under det att motsvarande spermatozoer äro smala trådar af 0,05 mm. i längd. Ägget innehåller i sig magasineradt material för de celler, som närmast uppstå vid dess delning. Spermatozoen innehåller endast det för befruktningen nödvändiga kromatinet samt en ringa mängd protoplasma, hvarigenom den erhåller sin rörelseförmåga. Ägget är en känslig kropp, som lätt förstöres; spermatozoerna deremot visa en synnerlig motståndsförmåga mot skadliga inflytelser och bibehålla flere månader sin vitalitet, sedan de lemnat den organism, der de bildats. För djur är detta säkert bevisadt. Hvad menniskan beträffar, anser man, att spermatozoerna kunna lefva åtminstone några veckor inom qvinnans könsvägar utan att förlora sin befruktande förmåga. Deremot förstöres ägget sannolikt inom ganska kort tid, om det ej befruktas efter afstötningen från äggstocken. — Efter befruktningen börjar äggets delning. Mängden och fördelningen af deutoplasmat i gulan utöfva ett bestämmande inflytande på delningsprocessens förlopp. I fogelägget är deutoplasmat olikformigt fördeladt. En del af gulan är fattig på deutoplasma och jämförelsevis rik på protoplasma samt eger en mindre specifik vigt än den öfriga delen. Den kommer till följd deraf att flyta ofvanpå, såsom en droppe olja flyter på vatten. Denna lättare del af gulan bildar den s. k. <i>groddskifvan,</i> eller <i>animala polen,</i> och det är inom denna del, som embryot utvecklar sig, under det att den andra delen af gulan, som för öfrigt är mycket större, den s. k. <i>vegetativa polen,</i> förhåller sig passivt vid embryots utveckling. I däggdjursägget eger ingen sådan polar differentiering rum; deutoplasmat är likformigt fördeladt inom detsamma, och delningen omfattar likformigt hela ägget. Grodägget intager en ställning mellan fogel- och däggdjursägget: delningen omfattar hela ägget, men är olikformig. Delningen af ägget försiggår som delningen af hvarje annan cell. Kärnan undergår en serie förändringar, hvarvid den färgupptagande substansen, kromatinet, synes spela en mycket vigtig rol. Medelst vissa färgningsmetoder kan man påvisa en serie karakteristiska bildningar, de s. k. <i>kärndelningsfigurerna.</i> Resultatet är, att cellens kärna och protoplasma dela sig i tvänne hälfter, af hvilka hvardera är en ny cell, dottercell af den urspungliga cellen. Dottercellerna dela sig i sin ordning o. s. v. (se fig. 3). Sedan denna delning fortgått en tid, utgöres ägget af en 
Fig. 3. Första delningen af ett däggdjursägg:<i>zp zona pellucida; pc</i> polceller. 
mulbärsliknande anhopning af celler och befinner sig på det s. k. <i>morula-stadiet.</i> Nästa stadium är <i>blastula-stadiet</i> (se fig. 4 <i>A</i>), då cellerna ordnat sig så, att de omsluta en håla. En del af väggen till denna håla stjelper sig in, så att hålan i det närmaste försvinner (fig. 4 <i>B</i>). Ägget kommer att utgöras af tvänne cell-lager, af hvilka det yttre kallas <i>ektoderma</i> eller <i>epiblast</i> eller <i>det yttre fruktbladet,</i> och det inre, instjelpta lagret <i>entoderma</i> eller <i>hypoblast</i> eller <i>det inre fruktbladet</i> (fig. 4 <i>C</i>). Den hålighet, som omslutes af ägget i denna form, kallas <i>urtarmen;</i> denna öppnar sig utåt genom <i>urmunnen.</i> Emellan det yttre och det inre fruktbladet utvecklar sig från det senare det <i>mellersta fruktbladet,</i> som kallas <i>mesoderma</i> eller <i>mesoblast.</i> Inom 
page_number=253, index= - Ägg (Lat. ovum). 1. Anat., embryol. Utvecklingen af en ny individ försiggår inom de flesta djurklasser på det sätt - Ägg. 2. Zool. Medan urdjuren äro antingen enkla celler eller ock kolonier af likartade celler, är alla de öfriga djurens kropp sammansatt af ett större eller mindre antal celler 
de olika djurklasserna förlöper denna utveckling af ägget på olika sätt, så att de nämnda stadierna hos vissa slags ägg äro lättare att urskilja än hos andra. I stort sedt leder äggets utveckling, närmast efter dess delning, till bildandet af de tre <i>fruktbladen</i> (se fig. 5). Ur något af dessa leder sedermera hvar och en af organismens olika väfnader sitt ursprung. Från det yttre fruktbladet utvecklas nervsystemet, epidermislagret och körtlarna i huden samt 
Fig. 4. Ägg af <i>amphioxus: A</i> Blastula-stadiet. —<i>B</i> Instjelpning af en del af väggen. — <i>C</i>Gastrula-stadiet. — <i>ect</i> ektoderma; <i>ent</i> entoderma;<i>ut</i> urtarmen; <i>um</i> urmunnen. 
sinnesorganen. Från det inre fruktbladet utvecklas näringskanalens och luftvägarnas epitel och körtlar. Det mellersta fruktbladet är ursprunget till ben- och muskelsystemet, blod- och lymfkärlsystemet samt urogenitalorganen. 
2. <i>Zool.</i> Medan urdjuren äro antingen enkla celler eller ock kolonier af likartade celler, är alla de öfriga djurens kropp sammansatt af ett större eller mindre antal celler. Dessa celler äro ej likformiga, utan hafva genom arbetsfördelning utbildats till skiljaktiga grupper af celler, hvilka hafva sig ålagda bestämda och olikartade funktioner inom djurkroppen. Huru komplicerad denna senare än må vara, framgår städse — om vi bortse från några fall af s. k. könlös fortplantning — densamma genom fortsatt delning af en enda cell: det befruktade ägget. Den typiska mogna äggcellen består, liksom hvarje annan cell, af protoplasma, hvilket här kallas ägg-gulan, och af en kärna (groddblåsan). Dessutom kunna förekomma ägghöljen af olika beskaffenhet. Äggen uppkomma i särskilda organ, som kallas äggstockar (se ofvan). Hos de 
Fig. 5. Tvärsnitt från hönsembryo. <i>A.</i> En daggammalt: 1. <i>Chorda dorsalis.</i> 2. Anlaget tillryggmärgen. 3. Yttre fruktbladet. 4.Inre fruktbladet. 5. Mellersta fruktbladet,deladt i tvänne plattor, som mellan sig inneslutakroppskaviteten. 6. Anlaget till muskler ochryggkotor. — <i>B.</i> Tre dagar gammalt: 1.<i>Chorda dorsalis.</i>2. Medullar-kanalen sluten. 3. Anlaget tillryggmärgen, afskildt från yttre fruktbladet. 4.Yttre fruktbladet. 5. Parietala och 5' visceraladelen af det mellersta fruktbladet. 6. Inre fruktbladet. 
Fig. 6. 
djurformer, der blott en del af de ursprungliga ägganlagen i äggstocken utbildas till ägg, tjenar resten af cellerna de förra omedelbart till näring eller stå medelbart i näringens tjenst. Sålunda har man iakttagit huru i vissa fall de större cellerna i äggstocken, som äro försedda med rörliga utskott, äta upp de närliggande cellerna och sålunda växa ut till ägg på dessa senares bekostnad. Mera inveckladt är förhållandet hos många plattmaskar, i det cellerna i äggstocken utbilda sig i två olika riktningar: somliga celler bilda en grupp för sig och blifva egentliga ägg, medan de andra utbilda sig till med näringsmaterial (näringsgula, se nedan) fyllda närings- eller ägg-guleceller. — <i>Kärnan,</i> eller groddblåsan (fig. 6 <i>b</i>)t utmärker sig 
page_number=254, index= - Ägg. 2. Zool. Medan urdjuren äro antingen enkla celler eller ock kolonier af likartade celler, är alla de öfriga djurens kropp sammansatt af ett större eller mindre antal celler - Ägg. 3. Kem. Hönsäggets skal utgöres hufvudsakligen af kalciumkarbonat (93 proc.) med ungefär 5 proc. organisk substans samt små mängder kalciumfosfat och magnesiumkarbonat 
genom jämförelsevis betydlig storlek. Den består af ett i allmänhet tydligt hölje (membran), hvilket innesluter kärnsaften. I denna senare ligger en, sällan flere, kärnkroppar eller groddfläckar (fig. 6 <i>c</i>), hvilka sammanhänga sinsemellan och med kärnhöljet förmedelst ett nätverk af fina trådar. — <i>Protoplasmat</i> (fig. 6 <i>a</i>), eller ägg-gulan, utgöres af mycket små, fasta partiklar, hvilka äro anordnade i form af ett nät med ytterst fina maskor, och af en klar, likartad, sannolikt flytande massa, som fyller maskorna. Såsom ofvan angifvits, består dock ägg-gulan mycket sällan enbart af dessa beståndsdelar, utan man kan i allmänhet skilja mellan bildningsgula (<i>egentligt protoplasma</i> och näringsgula (<i>deutoplasma</i>). Mängden och anordningen af näringsgulan äro mycket olika hos olika djur-grupper samt utöfva stort inflytande på det befruktade äggets utveckling. En mycket ringa, likformigt i bildningsgulan fördelad näringsgula anträffas hos sådana djurformer, hvilka redan på ett mycket tidigt utvecklingsstadium — vanligen i form af larver — äro i stånd att sjelfva uppsöka och upptaga sin näring, eller också hos sådana, hvilka utveckla sig som embryoner inom moderdjurets kropp och ur denna förses med den för deras utbildning erforderliga näringen. Sådana ägg, hvilka man benämnt holoblastiska, och som just på grund af den ringa mängden näringsgula i allmänhet äro mycket små, förekomma t. ex. hos många kavitetsdjur och hos de högre däggdjuren. Hos flertalet djur innehåller dock ägget en större mängd näringsgula och uppnår betydligare storlek; vanligen är då ock näringsgulan olikformigt fördelad inom ägget, så att den ena regionen af ägget är rikare, den andra fattigare på näringsgula. Som ett lämpligt exempel kunna vi anföra ägget hos den vanliga grodan. Redan i det yttre framträder skilnaden mellan äggets båda poler; den ena är svartaktig, den andra hvit. Den hvita polen är alltid vänd nedåt, emedan den är tyngre; och detta beror åter derpå att den är rikare på den tyngre näringsgulan än på bildningsgula, medan hos den svarta polen dessa två beståndsdelar äro förhanden i omvändt förhållande. I princip förhålla sig de stora äggen, som förekomma hos foglar, ödlor och flertalet fiskar, på samma sätt; skilnaden är endast att näringsgulan hos dessa antagit ofantligt stora dimensioner, jämfördt med bildningsgulan. Bortse vi tillsvidare från de yttre höljena och taga hänsyn uteslutande till de delar, som bildas i äggstocken, så utgöras dessa i ett fogelägg af följande delar (se fig. 7). 1) <i>Bildningsgulan</i> (<i>bl</i>) är ett litet hvitt parti, som bildar en hvit fläck å äggets periferi (å den s. k. animala polen); i bildningsgulan ligger groddblåsan (cellkärnan). 2) <i>Näringsgulan</i> utgöres af två olika beståndsdelar, nämligen den gula näringsgulan (<i>yy</i>), som bildar äggets hufvudmassa och är koncentriskt skiktad, samt den s. k. hvita näringsgulan (<i>wy</i>) hvilken bildar såväl ett tunnt lager omkring den gula näringsgulan och en kolfformig, till äggets midt framträngande del som ock tunna koncentriska lager, omvexlande med den gula ägg-gulans. 3) <i>Gulhinnan</i> (<i>x</i>), ett af ägget sjelf bildadt yttre hölje. Särskildt förtjenar framhållas, att dessa olika beståndsdelar i hönsägget tillsammans blott motsvara en enda cell. 
De hos de flesta äggen förekommande höljena (äggmembranerna) äro af två skilda slag. Antingen afsöndras de af sjelfva äggcellen och motsvara sålunda de vanliga cellernas membraner (dessa höljen kallas primära), eller ock bildas de på olika sätt af andra delar i moderdjuret och komma att omgifva ägget, vanligtvis först sedan detta lemnat äggstocken (sådana höljen har man betecknat som sekundära). Den ofvan hos hönsägget omnämnda gulhinnan, som är en afsöndringsprodukt af ägg-gulan, hör till de primära ägghöljenas grupp. Hos andra djur är det primära ägghöljet genomborradt af en mängd porer (<i>zona radiata</i>). Stundom är sagda hölje försedt med en särskild öppning (<i>mikropyle</i>). Genom porerna och mikropyle kunna såväl 
Fig. 7. Förenklad bild af ett hönsägg: <i>bl</i>bildningsgula; <i>yy</i> gul näringsgula; <i>wy</i> hvit näringsgula;<i>x</i> gulhinnan; <i>w</i> ägghyitan; <i>chl</i> chalazae; <i>ism</i> inre och <i>sm</i> yttrebladet af skalhinnan; <i>ach</i> luftkammaren; <i>s</i> kalkskalet. 
näringsmaterial som ock spermatozoerna inträda i ägget. — Bland de olikartade sekundära ägghöljena förtjenar framhållas <i>chorion,</i> en membran, som bildas i äggstocken af de celler, hvilka omgifva ägget. Hönsägget blir under sin gång genom äggledaren beklädt af följande sekundära höljen, hvilka afsöndras af äggledaren, (se fig. 7): 1) ägghvitan (<i>w</i>) med de s. k. chalazae (<i>chl</i>), d. v. s. i spiral vridna ägghvite-strängar af segare substans, hvilka sträcka sig från ägg-gulehinnan till äggets båda poler, 2) skalhinnan, hvilken är tvåbladig och omgifver ägghvitan (vid äggets trubbiga pol skilja sig de två bladen, <i>ism, sm,</i> af skalhinnan från hvarandra, hvarigenom en med luft fylld springa, luftkammaren, <i>ach,</i> uppkommer, och 3) det porösa kalkskalet (<i>s</i>). 
3. <i>Kem.</i> Hönsäggets skal utgöres hufvudsakligen af kalciumkarbonat (93 proc.) med ungefär 5 proc. organisk substans samt små mängder kalciumfosfat och magnesiumkarbonat. Den hvitan omgifvande hinnan består af ett med hornämne nära beslägtadt ämne. Hvitan (<i>albumen</i>) innehåller 80 till 88 proc. vatten och 12 procent ägghviteämnen, dels albumin, dels globulin, samt icke fullt 1 proc. salter (hufvudsakligen kalium- 
page_number=255, index= - Ägg. 3. Kem. Hönsäggets skal utgöres hufvudsakligen af kalciumkarbonat (93 proc.) med ungefär 5 proc. organisk substans samt små mängder kalciumfosfat och magnesiumkarbonat - Ägghvita, albumin (Lat. albumen), kem., benämnas sådana ägghviteämnen, som äro lösliga i vatten - Ägghvitartade ämnen, albumin-ämnen, protein-ämnen, kem. - Ägg-guleolja. Se Äggolja - Ägghvitesjuka. Se Albuminuri - Äggkläckningsapparater. Se Husfogelskötsel 
och natriumfosfat). Gulan (<i>vitellus</i>) innehåller nära 50 proc. vatten, 23 proc. fet olja, 10 proc. lecitin och omkr. 16 procent vitellin (se d. o.), kolesterin, orangegult färgämne (lutein) och salter (kalcium- och kaliumfosfat). — Om vissa fogeläggs, särskildt hönsäggets, näringsvärde se Födoämnen, sp. 642 o. f. 1. J. E. J–n. 2. L–e. 3. P. T. C. 
<b>Ägghvita,</b> albumin (Lat. <i>albumen</i>), <i>kem.,</i> benämnas sådana ägghviteämnen, som äro lösliga i vatten och i svagt sura eller alkaliska vätskor samt ur dessa lösningar icke fällas vid utspädning med vatten eller när man i dem till mättning upplöser neutralsalter, t. ex. koksalt, glaubersalt, bittersalt m. fl. Lösningar af ägghvita koagulera vid omkr. 70° och afsätta dervid en hvit, olöslig substans, <i>koagulerad ägghvita.</i> Någorlunda koncentrerade lösningar stelna dervid till en hvit massa, såsom vid kokning af ägg eller råmjölk; utspädda lösningar afskilja hvita flockar, hvilka draga med sig fint fördelade orenligheter, som kunna finnas uppslammade i vätskan. Ägghvita har af denna anledning stor användning till klarning af råsockerlösningar o. dyl. Ägghvitans egenskap att koagulera vid upphettning gör den användbar såsom fixeringsmedel för färger. Ägghvita förekommer allmänt i växtriket (se nedan) och djurriket, rikligt i äggets hvita samt i blodserum. Den är ett högst värdefullt näringsämne (se vidare nästa Art. samt Födoämnen, Ägg och Ämnesomsättning). 
Växt-ägghvita (växt-albumin) är en modifikation af den vanliga, från djurverlden erhållna ägghvitan. Växt-ägghvitan förefinnes i synnerhet i många växters frön och bär derför äfven namnet »fröhvita» (se d. o.). Denna bildas efter att den egentliga befruktningen har försiggått, i det protoplasmat i frömjölsslangens ände silar igenom dennas vägg och kommer i innerlig förening med äggcellen i fröämnet. Genom nu (i broddsäcken) inträdd liflig verksamhet med celldelning bildas fröhvitan, som fyller broddsäcken och tjenar som reservnäring vid groningen. P. T. C. O. T. S. 
<b>Ägghvitartade ämnen,</b> albumin-ämnen, protein-ämnen, <i>kem.,</i> benämnas talrika, i fysiologiskt hänseende högst vigtiga, qväfvehaltiga, icke flyktiga organiska ämnen med mycket invecklad sammansättning och hög molekylarvigt. De finnas i hvarje lefvande cell och äro att betrakta såsom de egentliga bärarna af det organiska lifvet. Den procentiska sammansättningen af de olika ägghviteämnena är tämligen likartad. De innehålla 51,5 till 54,5 proc. kol, 6,5 till 7 proc. väte, 15,2 till 17,3 proc. qväfve, 0,8 till 2,3 procent svafvel samt 20,9 till 23,5 proc. syre, hvartill kommer i vissa fall en mindre mängd fosfor. Vanligen äro ägghviteämnena förenade med oorganiska salter, företrädesvis fosfat, från hvilka de endast med största svårighet kunna skiljas. Alla egentliga ägghviteämnen äro amorfa, gummilika eller hornartade massor utan smak och lukt, dels lösliga, dels olösliga i vatten, men olösliga i alkohol och eter. Vattenlösningarna hafva hvarken sur eller alkalisk reaktion. Vid kokning eller vid inverkan af vissa ferment koagulera de, d. v. s. afsätta olösliga, amorfa massor af modifierade ägghviteämnen. Vidare fällas de af metallsalter, såsom sublimat och kopparvitriol, af garfämnen, fenol, kloral m. m. Genom inverkan af starka syror eller alkalier, genom upphettning med vatten till hög temperatur samt vid förruttnelse förvandlas de, antagligen genom förening med vatten (»hydrolys»), i första hand till pepton (se d. o.), sedermera till amidosyror, såsom leucin, tyrocin, asparaginsyra, glutaminsyra m. fl., hvilka slutligen öfvergå till ammoniak och fettsyror. Vid denna djupt gående sönderdelning bildas dessutom stinkande produkter (indol, svafvelväte, fenoler) och giftiga ämnen (alkaloider m. m.). Af dessa förhållanden tyckes det, som vore ägghviteämnena att betrakta såsom komplicerade anhydrider af amidosyror, och det har i sjelfva verket lyckats Grimaux att af asparaginsyra genom borttagande af vatten erhålla ett ämne, som i flere hänseenden liknade de ägghvitartade ämnena. — Någon fullt skarp och tillfredsställande indelning af ägghviteämnena finnes icke. Man plägar skilja mellan de egentliga ägghviteämnena, albumoida ämnen och proteider. Det förstnämnda slaget utmärkes genom stor föränderlighet och löslighet i vatten eller i svagt sura och alkaliska vätskor. De albumoida ämnena äro olösliga och resistenta substanser, som ingå i djurens skelett, bindeväf och öfverhud. Proteider hafva ännu mer invecklad sammansättning än de egentliga ägghviteämnena och kunna genom upptagande af vatten (hydrolys) klyfvas i ägghviteämnen och andra ämnen, såsom kolhydrat, färgämnen o. dyl. — De egentliga ägghviteämnena innefatta följande grupper af snarlika ämnen: albuminer l. ägghvita, globuliner, nukleo-albuminer och växtlim. <i>Albuminer</i> utgöra de ämnen som kallas ägghvita (se d. o.). <i>Globuliner</i> utmärkas deraf att de äro olösliga i rent vatten, men lösliga i svaga saltlösningar, ur hvilka de fällas dels genom spädning med vatten, dels genom lösningarnas mättning med neutralsalter. Till globuliner räknas det ämne i blodplasmat, som ger upphof till fibrin (se d. o.), vitellin (se d. o.) i ägg-gula och substansen i muskelkött (se Myosin). I flere frön förekomma kristalliniska korn, aleuronkorn, som tyckas innehålla globuliner. <i>Nukleo-albuminer</i> utmärkas deraf att de vid digestion lösas med lemning af ett egendomligt, fosforhaltigt ämne, nuklein, hvilket till stor mängd finnes i cellkärnor och i jästceller. De kunde derför föras till proteiderna. Till nukleo-alburninerna höra kasein (se d. o.) i mjölk och legumin i ärtväxters frön. <i>Växtlim</i> (se Gluten) är en i sädesslagens frön förekommande blandning af i vatten olösliga, men i kokande alkohol delvis lösliga ämnen. — Till de albumoida ämnena räknar man <i>hornämne</i> (se d. o.) och <i>limgifvande substans</i> (se Lim), till proteider <i>mucin</i> (se d. o.) och <i>hemoglobin</i> (se d. o.). P. T. C. 
<b>Ägg-guleolja.</b> Se Äggolja. 
<b>Ägghvitesjuka.</b> Se Albuminuri. 
<b>Äggkläckningsapparater.</b> Se Husfogelskötsel. 
page_number=256, index= - Äggledarna (ovidukterna). Se Lifmoder - Äggolja, ägg-guleolja, oleum ovorum, ol. vitelli, kan beredas på det sätt att friska ägg kokas fullkomligt hårda - Äggplommon. Se Plommon - Äggpor, mikropyle, zool., bot. Se Ägg, sp. 504, och Fröknopp - Äggspor. Se Oogonium - Äggstaf. Se Kyma - Äggstock (ovarium). Se Lifmoder och Ägg - Äggstocksjukdomar (ovarialsjukdomar). Se Ovariotomi, Underlifslidanden - Ägiljett. Se Aiguillette - Ägina. Se Egina - Ägir, Äge, Isl. Ægir, Nord. mytol. - Ägrett. Se Aigrette - Ägrettan. Se Egrettan - Ährling, Johan Erik Evald - Äkta börd, äkta född. Se Börd - Äkta finkar. Se Finkslägtet - Äkta lins, åkerlins, Ervum Lens. Se ervum och Revalenta arabica - Äkta mannaklöfver. Se Alhagi - Äkta ärenpris. Se Veronica - Äktenskap, en legitim könsförbindelse, hvilken enligt kristen uppfattning ingås för lifstiden och är monogamisk 
 <b>Äggledarna</b> (ovidukterna). Se Lifmoder. 
<b>Äggolja,</b> ägg-guleolja, <i>oleum ovorum, ol. vitelli,</i> kan beredas på det sätt att friska ägg kokas fullkomligt hårda, hvarefter gulorna frånskiljas, skäras sönder fint och macereras med eter i tillräcklig mängd (10 gulor begjutas med 120 gram eter) och få stå under 12 timmar i ett slutet kärl, med omskakning emellanåt. Etern afhälles sedan, och återstoden af gulorna macereas med en ny mängd eter, tills all olja blifvit utdragen. Etermängderna blandas och underkastas destillation till återvinnande af etern (ungefår 2/3 af den använda mängden), hvarefter återstoden hålles flytande i ett s. k. vattenbad, till dess hvarje spår af eter bortdunstat. Nu filtreras äggoljan genom papper, och enär oljan har stor benägenhet att härskna, bör hon fyllas på mycket små flaskor, hvilka väl korkas och förvaras på ett kallt ställe, der denna olja snart stelnar med höggul färg. Då på detta sätt beredd olja skall användas, måste den värmas, så att hon blir fullständigt och jämnt flytande. Oljan innehåller ägg-gulans feta beståndsdelar jämte några andra föreningar, bland hvilka må nämnas »glycerin-fosforsyra». Den nyttjas på såriga bröstvårtor och kylsår. Sedan äldre tider har den äfven ansetts vara ett medel till stärkande af hårväxten. — Äggolja kan jämväl beredas genom pressning af stekta ägg-gulor, men sådan olja är brunaktig och härsknar mycket snart. O. T. S. 
<b>Äggplommon.</b> Se Plommon. 
<b>Äggpor,</b> <i>mikropyle, zool., bot.</i> Se Ägg, sp. 504, och Fröknopp. 
<b>Äggspor.</b> Se Oogonium. 
<b>Äggstaf.</b> Se Kyma. 
<b>Äggstock</b> (<i>ovarium</i>). Se Lifmoder och Ägg. — Äggstockssjukdomar (ovarialsjukdomar). Se Ovariotomi, Underlifslidanden. 
<b>Ägiljett.</b> Se Aiguillette. 
<b>Ägina.</b> Se Egina. 
<b>Ägir,</b> Äge (förr stundom oriktigt skrifvet Ögir, Öge), Isl. <i>Ægir</i> (oriktigt skrifvet <i>Oegir</i>), <i>Nord. mytol.,</i> är ett urgammalt, med <i>ål</i>, T. <i>-ach</i> (i <i>Salzach</i> och andra flodnamn), Lat. <i>aqua,</i> »vatten», beslägtadt ord med betydelsen »det våta» (elementet), »hafvet», en betydelse, som ännu spåras i åtskilliga af de äldsta isländska dikterna samt i Eiderns isländska namn, <i>Ǽgisdyrr,</i> »hafsporten». Under den nordiska mytologiens glansperiod personifierades hafvet, och Ä., »Vattumannen», uppfattades då som en i hafvets stora sal boende gudomlighet. Hans maka är den falska Rán (»rån»), som med ett nät söker draga så många menniskor som möjligt ned i djupet. Ä:s och Ráns döttrar (böljorna) äro till antalet 9 och bära namn, som tydligt angifva deras naturgrund: <i>Bylgja,</i> »bölja», <i>Bára,</i> »våg», <i>Unn</i> (jfr det svenska sjönamnet <i>Unden</i>) o. s. v. Ägirs tjenare <i>Eldir</i> (»eldare») och <i>Fimafeng</i> (»flink») passa upp vid hans gästfria gillen, hvarvid ölet kommer fram af sig sjelf och guld tjenstgör som lyse. Bland dessa Ä:s gästabud är särskildt ett beryktadt, nämligen det, vid hvilket han hade gudarna och gudinnorna till gäster. Enligt eddadikten Hymiskviða hade Ä. icke för detta gästabud en tillräckligt stor bryggkittel, hvarför han bad Tor skaffa en sådan från jätten Hymir. Sedan Tor utfört detta uppdrag, egde gillet rum, och dess närmare förlopp skildras utförligt i eddadikten Lokasenna (d. v. s. »Loketrätan»). Straxt i början af festen dräptes Fimafeng af Loke, som retades af det myckna beröm den flinke tjenaren erhöll. Väl drefs Loke för detta illdåd af de förtörnade gudarna till skogs, men han återkom snart, och nu utspann sig mellan honom och gudarna den intressanta träta eller, rättare sagdt, samling af smädelser, som gör nämnda dikt till den fornnordiska mytologiens skandalkrönika. Först ankomsten af den genom en resa fördröjde Tor bragte Loke att tystna och aflägsna sig. — Andra namn på Ä. äro dels Gymir, Gyme, »djupet» — med makan <i>Aurboda</i> (se Örboda), dottern <i>Gerd</i> och sonen <i>Bele</i> —, dels Hlér, ett möjligen från det keltiska <i>llyr,</i> »haf», lånadt ord, som säkerligen icke har, såsom sägnen uppger, något att göra med ön Læsø (»ön, som ger lä») i Kattegatt. Ad. N–n. 
<b>Ägrett.</b> Se Aigrette. 
<b>Ägrettan.</b> Se Egrettan. 
<b>Ährling,</b> Johan Erik Evald, botanist, Linné-forskare, född i Brännkyrka socken, Södermanland, d. 18 Sept. 1837, blef student i Upsala 1856 och filos. doktor 1872. 1868 utnämndes han till kollega vid läroverket i Arboga. Död derst. d. 5 April 1888. Af sitt intresse för botaniken fördes Ä. till studier öfver den store Karl v. Linnés lefnad och skrifter samt fullföljde dessa lika hängifvet som outtröttligt. Detta fält beträdde han redan med sin gradualafhandling, <i>Studier i den Linnéanska nomenclaturen och synonymiken</i> (1872). Ä. utgaf bl. a. Linnés dittills otryckta »Flora dalekarlica» med kommentarer (1873) och hans »Svenska arbeten i urval», med mycket värdefulla upplysande noter (I, II, h. 1, 1879–80; innehållande L:s bref till svenskar, ofullb.). Linnés »Ungdomsskrifter», samlade af Ä., utgåfvos efter samlarens död, med statsunderstöd, af Vetenskapsakademien (2 serier, 1888–89). Under sina forskningar påträffade Ä. i Löfsta bibliotek O. Rudbecks »Campi elysii» (se derom Rudbeck, sp. 1560). 
<b>Äkta börd,</b> äkta född. Se Börd. 
<b>Äkta finkar.</b> Se Finkslägtet. 
<b>Äkta lins,</b> åkerlins, <i>Ervum Lens.</i> Se Ervum och Revalenta arabica. 
<b>Äkta mannaklöfver.</b> Se Alhagi. 
<b>Äkta ärenpris.</b> Se Veronica. 
<b>Äktenskap,</b> en legitim könsförbindelse, hvilken enligt kristen uppfattning ingås för lifstiden och är monogamisk, d. v. s., så länge den består, hindrar ej mindre mannen än qvinnan från att med laga verkan ingå annan förening af samma natur. En motsättning till äktenskapet såsom en fullt legaliserad förbindelse utgör bl. a. konkubinatet (se d. o.). En afart af det förra, fastän närbeslägtadt med det senare, är åter det morganatiska äktenskapet (se d. o.), vid hvilket särskildt för qvinnans och barnens del vissa af äktenskapets rättsverkningar icke inträda. I icke-kristna folks rättsordningar förekomma såsom rättsliga företeelser jämväl äktenskap på viss tid samt polygami (se d. o.), 
page_number=257, index= - Äktenskap, en legitim könsförbindelse, hvilken enligt kristen uppfattning ingås för lifstiden och är monogamisk 
antingen såsom polygyni (se d, o.) eller polyandri (se d. o.). 
Äktenskapet är i sin egenskap af familjens grundval (se Familj) ett af de vigtigaste rättsinstitut. Med afseende å detsamma består en mängd föreskrifter, genom hvilka stadgats dels formen eller formerna för dess stiftande, dels för vissa fall hinder för dess ingående vare sig i allmänhet eller med viss person, dels vilkoren och ordningen för dess upplösning i makarnas lifstid, dels dess rättsverkningar för makarna och deras barn såväl i personligt som i förmögenhetsrättsligt afseende. Och just på grund af den synnerligen vigtiga ställning, som äktenskapet har för rättslifvet i dess helhet, kan man med kännedom om de rättssatser, som ett folk omfattat i nämnda delar, i allmänhet bilda sig ett omdöme om dess ståndpunkt i kultur och social utveckling. 
Såsom utvecklingen försiggått hos de moderna kulturfolken, hafva formerna för äktenskapets ingående till en början varit ett låtsadt qvinnorof eller ock ett köp (se Brudköp). Under inverkan af romersk rätt och kristet åskådningssätt kom det åter i en senare tid att slutas formlöst, allenast genom ett utbyte af trohetslöften mellan mannen och qvinnan. Efter ett längre utvecklingsarbete inom den kristna kyrkan framstod slutligen den kyrkliga vigseln (se d. o.) såsom en laga form, och efter mönstret af densamma och i motsats dertill än senare civiläktenskapet (se d. o.). För närvarande är hos de kristna folken det senare i allmänhet obligatoriskt eller dock förherskande. Den svenska rätten har emellertid stannat efter i denna utveckling. Såsom minnen från den tid, då äktenskapet allmänt ingicks formlöst, bestå sålunda hos oss ej mindre än fyra s. k. ofullkomnade äktenskap, alla lika deri att de ej medföra samtliga de rättsverkningar, som åtfölja ett vigselfäst äktenskap, men för öfrigt sinsemellan olika till sina rättsverkningar. I sistberörda afseende är sålunda att skilja mellan det fall att fästman lägrat sin fästeqvinna (jfr Lägersmål), det fall att till sådan förbindelse kommit en dom, hvarigenom den ena parten på sitt yrkande förklarats för den andres make, det fall att, sedan en man lägrat qvinna under äktenskapslöfte (se d. o.), domstol på framställning af henne afgifvit en förklaring af nyssnämnda natur och slutligen det fall att, då qvinna till följd af lägersmål under äktenskapslöfte nedkommit med barn, mannen låtit kyrkotaga henne såsom sin fästeqvinna eller äkta hustru (se vidare Äktenskapslöfte). Det regelmässiga sättet för ingående af äktenskap med fulla rättsverkningar är kyrklig vigsel. I vissa fall kan eller skall denna dock försiggå efter annan ritual än statskyrklig, och i andra kan eller skall äktenskapet slutas inför och under medverkan af borgerlig myndighet. Den lysning (se d. o.), som skall föregå hvarje äktenskap i lagbestämd form, är deremot hos oss alltid kyrklig och besörjes af statskyrkans presterskap. 
Föreskrifterna om äktenskapshindet hafva i det skick, hvari de nu för tiden bestå, i allmänhet närmast fått sin utbildning inom den kanoniska rätten och hafva, så att säga, sin knutpunkt i reglerna om förvandtskapshindren. Hela den senare utvecklingen är emellertid utmärkt genom ett småningom skeende inskränkande af äktenskapshindren. I denna utveckling har äfven svensk rätt tagit del och kan derutinnan for närvarande sägas intaga en medlande ståndpunkt i förhållande till andra lands lagstiftning. På grund af förvandtskap är enligt gällande svensk rätt äktenskap förbjudet i rätt upp- och nedstigande skyldskap och svågerlag samt i skyldskap å sidone för det fall, att båda eller i allt fall en af de sålunda beslägtade äro bröstarfvingar i första led till den för dem gemensamma stamfadern eller stammodern. Derförutom får en omgift persons barn i det tidigare äktenskapet ej äkta sin styffars eller styfmors fader eller moder, s. k. <i>confusio graduum.</i> Förutom förvandtskapshindren äro de nuvarande svenska äktenskapshindren: felande äktenskapsålder, fallandesot, hednisk religion, okunnighet i kristendomens hufvudstycken, förut ingånget och derefter ej upplöst äktenskap samt för omyndig qvinna bristande samtycke af giftoman och för dem, som förut varit gifta, än vidare äktenskapsbrott, bristande afvittring samt den för enkling och enka stadgade sorgetiden äfvensom för det fall, att äktenskapet upplösts på annat sätt än genom döden, för qvinnan den tid, under hvilken hon kan nedkomma med barn af sitt förra äktenskap. Äfven ådömdt dödsstraff och straffarbete pläga upptagas såsom särskilda äktenskapshinder. 
Ehuru äktenskapet ingås för lifstiden, kan det dock upplösas i annan ordning än genom den ena makens frånfälle, ej blott genom sådana omständigheter, som, förefintliga redan vid äktenskapets ingående, beröfva det dess laga verkan (nullitets- och återgångsskäl), utan äfven genom sådana omständigheter, som, efteråt tillkomna, anses utgöra allvarliga hinder för vinnande af det med äktenskapet åsyftade ändamålet (skilnadsorsaker). Ehuru i det senare afseendet den romersk-katolska kyrkan under vissa omständigheter medgifver upphäfvandet af sammanlefnaden (<i>separatio</i>), förenar den, ett par jämförelsevis betydelselösa fall undantagna, likväl dermed icke rätt för en sålunda frånskild make att i den andres lifstid träda i nytt äktenskap (<i>divortium</i>). Olika är åter uppfattningen i den grekiska och de protestantiska kyrkorna, hvarförutom i åtskilliga romersk-katolska land den borgerliga lagstiftningen infört verklig skilsmässa (divortium). I fråga om antalet af skilnadsorsaker och lättheten att utverka skilsmässa finnes för öfrigt en stor åtskilnad mellan de olika landens rättsregler, och i detta hänseende intager svensk rätt, särskildt såsom den tillämpas i praxis, en ganska framskjuten ståndpunkt (se vidare Skilsmässa). 
I personligt afseende ålägger äktenskapet makarna i första hand en ömsesidig trohet. Närmast verka dervid såsom rätts- och skyddsmedel ansvarsbestämmelserna i händelse af hor eller tvegifte. Hvad beträffar makarnas inbördes förmögenhetsförhållanden, bestå två väsentligen skilda system: ett, det romerska, enligt 
page_number=258, index= - Äktenskap, en legitim könsförbindelse, hvilken enligt kristen uppfattning ingås för lifstiden och är monogamisk - Äktenskapsbrott. Se Hor - Äktenskapsförord, ett aftal mellan nupturienter rörande deras förmögenhetsförhållanden i äktenskapet - Äktenskapskontrakt. Se Äktenskapsförord - Äktenskapslöfte. Enligt äldre kanonisk rätt ingicks äktenskap formlöst - Äktenskapsskilnad. Se Skilsmässa - 1. Älf, Samuel 
hvilket makarna hafva hvar sin egendom för sig, och ett annat, utveckladt på germansk grund, enligt hvilket makarna fullständigt eller dock i hufvudsak hafva sin egendom gemensam med hvar sin andel deri. Dermed är dock ej frågan om boets förvaltning afgjord, men med en anordning af den senare arten kommer densamma helt naturligt att i hufvudsak tillerkännas mannen. Enligt svensk rätt hafva makarna boet under samegendom, dock så, att redan enligt lag viss förmögenhet derifrån undantagits (se vidare Giftorätt och Äktenskapsförord). Under mannens förvaltning står deremot boet i sin helhet. Såväl i det ena som i det andra afseendet kunna emellertid i lagbestämd ordning enskilda rättshandlingar verka till ändring i de ofvan angifna förhållandena. Dessutom bör märkas, att på senare tider har i vår lagstiftning yppat sig en sträfvan att i qvinnans intresse fråntaga mannen en del af hans förvaltningsbefogenhet. Och denna strömning synes efter hand komma att leda derhän att man helt och hållet uppgifver principen om samegendom och inför den motsatta grundsatsen. 
Förhållandet mellan föräldrar och barn har, särskildt i svensk rätt, ännu alltjämt endast i ringa omfång blifvit föremål för lagbestämmelser. Det, som här tilldrager sig den största uppmärksamheten, är den af den äldre kristna kyrkan i rättsligt afseende uppdragna åtskilnaden mellan äkta och oäkta barn (se Börd och Oäkta barn). Denna åtskilnad, tillkommen i syfte att värna om äktenskapets helgd, har på senare tider i ej oväsentlig mån utjämnats, i Sverige likväl i mindre grad. A. W. 
<b>Äktenskapsbrott.</b> Se Hor. 
<b>Äktenskapsförord,</b> ett aftal mellan nupturienter (de, som skola träda i äktenskap med hvarandra) rörande deras förmögenhetsförhållanden i äktenskapet. För att ega giltig kraft skall aftalet före äktenskapet upprättas skriftligen och med två vittnen samt, i händelse att qvinnan står under giftoman, af denne å hennes vägnar. Inom vissa tider, enligt regel räknade från vigselns verkställande, skall förordet derefter ingifvas till domstol. Derstädes intages det i ett särskildt för dylika ärenden fördt protokoll, ett af de s. k. småprotokollen (se Dombok). Genom äktenskapsförord kunna på annat sätt, än i lagarna förordnats, bestämmelser träffas om makarnas giftorätt och förvaltningen af hustruns enskilda egendom, ej om annat. För öfrigt är förordet städse overksamt till den del, som det länder till förfång för dem, som vid dess ingående hade laga anspråk å den ena eller andra nupturientens egendom, således bl. a. i förhållande till deras då varande borgenärer. Äktenskapsförord kan ej ändras eller upphäfvas efter äktenskapets ingående. I utländsk rätt användas motsvarande beteckningar till det svenska »äktenskapsförordet» för att i allmänhet utmärka öfverenskommelser i fråga om makarnas rättsförhållanden i den mån, som de lagligen äro föremål för aftal — således äfven i rent personligt hänseende. Ett sådant aftal kan äfven efter svensk rätt ingås före äktenskapet, nämligen, derest föräldrarna tillhöra olika trossamfund, till bestämmande af den religion, hvari barnen skola uppfostras. Der gälla dock särskilda föreskrifter och användes icke benämningen äktenskapsförord. Jfr Giftorätt. A. W. 
<b>Äktenskapskontrakt.</b> Se Äktenskapsförord. 
<b>Äktenskapslöfte.</b> Enligt äldre kanonisk rätt ingicks äktenskap formlöst. Det var till fyllest, att mannen och qvinnan öfverenskommo att vara äkta makar. Aftalet kunde dock äfven afse framtiden, d. v. s. hafva satts i beroende af någon tidsbestämmelse eller något vilkor. För denna händelse förelåg ej äktenskap, allenast trolofning. Men egde lägersmål rum mellan de trolofvade, uppstod dermed omedelbart äktenskap. Äfven efter det att vigsel (se d. o.) i allmänhet införts såsom en särskild form för äktenskaps ingående hafva förenämnda äldre rättssatser här och hvar bevarat sig. Och på detta sätt är en viss rättslig verkan fortfarande fäst vid ett formlöst löfte om äktenskap. Enligt svensk rätt har sålunda qvinna, som lägrats under äktenskapslöfte, rätt att, om mannen undandrager sig vigsel, af domstol påfordra att blifva förklarad för hans äkta hustru. Står hon under giftoman, eger hon dock ej att uppträda utan dennes samtycke. Med förklaringen vinner qvinnan laggift hustrus rätt i mannens egendom. Barn, som aflats under äktenskapslöfte, eller som aflats med qvinna, hvilken mannen derefter lofvat äktenskap, ehuru detta i anledning af mellankommande dödsfall ej kunnat ingås, blifva derförutom äkta. Liknande rättsverkningar äro för såväl qvinnans som barnens del äfven i främmande rätt tillagda äktenskapslöfte i förening med lägersmål eller hafvandeskap för qvinnan, nämligen i norsk, dansk, baltisk (östersjöprovinserna), preussisk och österrikisk rätt. Enligt common law i Skotland och Nord-Amerikas Förenta stater gälla fortfarande de ursprungliga, förut skildrade kanoniska rättssatserna i ämnet. Mångenstädes föranleder derförutom brytandet af ett äktenskapslöfte i enlighet med de för trolofning följda grundsatserna skadeståndsanspråk, exempelvis i engelsk rätt. Jfr Fästning. A. W. 
<b>Äktenskapsskilnad.</b> Se Skilsmässa. 
1. <b>Älf,</b> Samuel, prest, vitterhetsidkare, född d. 14 Juli 1727 i Qvillinge prestgård nära Norrköping, blef student i Upsala 1745, filos. magister 1752 och docent i latin 1753 samt utvecklade mycket nit såsom akademisk undervisare i sitt ämne. Han erhöll latinska lektoratet i Linköping 1759 och professors titel 1762, prestvigdes 1766, fick 1771 Slaka prebende-pastorat, utnämndes till teol. doktor vid kröningen 1772 samt blef 2:dre teol. lektor 1773 och domprost i Linköping 1781. Död derst. d. 19 Juni 1799. Redan i gossåren skref Ä. latinsk vers, och i Upsala samlade han all sådan, som författats i Sverige, samt öfversatte på latinsk vers bl. a. fru Nordenflychts epos om tåget öfver Bält (1758) och Dalins »Svenska friheten» (manuskr. till denna öfvers. har gått förloradt). Sedermera besjöng han på latin bl. a. freden i Värrälä, och hans anseende som latinsk skald var betydande. Af Ä:s latinska »Carmina» äro 
page_number=259, index= - 1. Älf, Samuel - 2. Älf, Erik Peter - Älfva. Se Elfva - Älfvestad. Se Elfvestad - Älgarås. Se Elgarås - Älnoth, engelsk munk, kom till Danmark i slutet af 11:te årh. - Älta, folkmed., egentl. detsamma som frossa, särskildt hos barn - Ältgräs, det svenska namnet på Ranunculus Flommula. Se Ranunculus och Älta - Ämabel. Se Aimabel - Ämbete, offentlig tjenst, särskildt sådan, hvars innehafvare har kunglig fullmakt - Ämbetskollegium. Se Handels- och ekonomikollegium - Ämbetsman. Se Tjensteman och Ämbete - Ämmern. Se Åsunden 1 - Ämm-ån. Se Emm-ån - Ämmä. Se Kurimo - Ämmäkoski, brant stupande vattenfall i Kajana elf, invid Kaja stad, Finland - Ämnesholm (Æmpnisholm), under medeltiden ett slott, som troligen legat vid Emm-åns mynning eller åtminstone vid Emm-ån - Ämnesomsättning. Inom den lefvande djur- och växt-organismen försiggå ständigt tvänne jämsides förlöpande serier af kemiska processer: assimilations- och desassimilationsprocesser 
121 tryckta (delvis i prestmöteshandlingar). Han utgaf 1780 P. Lagerlöfs »Orationes, programmata ac carmina varia». Ä. diktade äfven på svenska och var ledamot af Apollini sacra, Utile dulci m. fl. samfund. 1793 invaldes han i Vitt. hist. o. ant. akad. Han stiftade ett stipendium för östgötar i Upsala och skänkte till Linköpings bibliotek 106 vol. manuskript. 
2. <b>Älf,</b> Erik Peter, vitterhetsidkare, den föregåendes son, född i Linköping d. 2 Mars 1765, blef student i Upsala 1782 och i Lund 1785, promoverades till filos. magister med första hedersrummet 1787, kallades till docent i lärdomshistoria vid Lunds universitet 1789 och prestvigdes 1792. Icke långt derefter afled han, d. 24 Jan. 1793. Ä:s vittra försök tillvunno sig anseende genom en ledig och välbildad versbyggnad, välde öfver språket samt en viss sjelfständighet i enskilda målningar. Hans längsta och bästa poem är <i>Tal öfwer freden uti Werele 1790;</i> i andra rummet kommer <i>Segersång öfwer den 30 September 1789.</i> Vidare märkas lofqväden samt bröllops- och grafskrifter. Ä. var rätt starkt smittad af den då i Sverige gängse »Werther»-sentimentaliteten. Efter hans död utgåfvos 1795 hans <i>Strödda skaldestycken</i> med företal af skalden Leopold. Nära en tredjedel af denna samling förskrifver sig från Ä:s elfte–adertonde år och företer sålunda stor brist på mognad. 
<b>Älfva.</b> Se Elfva. 
<b>Älfvestad.</b> Se Elfvestad. 
<b>Älgarås.</b> Se Elgarås. 
<b>Älnoth,</b> engelsk munk, kom till Danmark i slutet af 11:te årh., kanske år 1085, på samma gång som qvarlefvorna af S:t Alban ditfördes, och blef munk antagligen i benediktinklostret i Odense. Han skref på latin en utförlig och mycket berömmande skildring af Knut den heliges lif och martyrdöd (tryckt i »Scriptores rerum danicarum», bd III, och öfvers. till danska. 1874). Ebg. 
<b>Älta,</b> <i>folkmed.,</i> egentl. detsamma som frossa, särskildt hos barn (t. ex. <i>lönälta;</i> se Frossa); en hos allmänheten gängse, gemensam benämning på hvarjehanda barnsjukdomar, hvilka läkarna anses icke förstå, och som begripas endast af s. k. »ältfruar», »ältgummor». Ofta tala dessa om »ältkakor», inre, sjukliga bildningar, som barnet »ältar ihop». Om de dermed menade en förstorad mjelte, som ibland förekommer hos klena barn, så vore uttrycket begripligt. Men ältfruarna påstå, att barnet »ältar på hvad som hälst». Man kan vara viss på att hvarje kroniskt inre lidande hos ett barn blir af dylika »fruar» förklaradt vara älta, och de säga sig t. o. m. kunna se på »ögonkornen» (tårkanalens mynning) huruvida barnet har älta. Förf. af dessa rader har träffat barn med lungsäcks-inflammation, bukhinne-inflammation, bröstkatarr m. m., hvilka förklarats lida af älta, och säkert är, att många barn duka under till följd af allmänhetens grundlösa åsigt att endast ältgummor skulle förstå denna mystiska sjukdom. Bland de af dem använda ältkurerna må följande nämnas. <i>Ältgräs, Ranunculus Flammula,</i> nyttjas på det sätt, att den färska örten krossad bindes på insidan öfver handlederna (»på pulsarna»). Ältgräset innehåller en skarp, retande saft och drager upp blåsor, som ofta efterlemna svårläkta sår. <i>Ältstenar,</i> »små stenar af slät trapp, utmärkta af håligheter», anses bota, om de hängas på det sjuka barnets bröst. Af de många olika <i>ältsalvorna</i> torde »assessor Trafvenfelts ältsalva» vara den mest begagnade. Den innehåller icke mindre än 13 beståndsdelar (lagerbärsolja, tjära, sönderskuren hvitlök, gult vax, oxgalla, kamfer o. s. v.). Salvan bredes på lärft samt fastbindes på barnets mage och »på pulsarna» vid handlederna. Den skall qvarligga i nio dygn, och under den tiden får barnet icke tvättas! O. T. S. 
<b>Ältgräs,</b> det svenska namnet på <i>Ranunculus Flammula.</i> Se Ranunculus och Älta. 
<b>Ämabel.</b> Se Aimabel. 
<b>Ämbete,</b> offentlig tjenst, särskildt sådan, hvars innehafvare har kunglig fullmakt. — Ordet <i>ämbete, embete,</i> D. <i>embede,</i> T. <i>amt,</i> är ett samgermanskt ord, Fornsv. <i>aembete,</i> Fornhögt. <i>ambaht, ambahti,</i> Angelsachs. <i>ambiht,</i> Got. <i>andbahti</i> (jfr Isl. <i>ambátt,</i> trälinna, tjenarinna), med betydelsen 1) tjenst, befattning, syssla (offentlig eller enskild), 2) handtverk, yrke, skrå. Den sistn. betydelsen lefver ännu i Sv., om ock med tynande lif, bl. a. i Öfverstyrelsen för Stockholms stads brandförsäkringskontor (»Herrar ett hundrade män»), der yrkenas delegerade sägas representera »ämbetena», men ordet <i>ämbetsman</i> har för länge sedan förlorat sin gamla betydelse af handtverkare och betecknar nu endast innehafvare af offentlig tjenst med kungl. fullmakt (se vidare Tjensteman). 
<b>Ämbetskollegium.</b> Se Handels- och ekonomikollegium. 
<b>Ämbetsman.</b> Se Tjensteman och Ämbete. 
<b>Ämmern.</b> Se Åsunden 1. 
<b>Ämm-ån.</b> Se Emm-ån. 
<b>Ämmä.</b> Se Kurimo. 
<b>Ämmäkoski,</b> brant stupande vattenfall i Kajana elf, invid Kajana stad, Finland, 5,5 m. högt. Förbi fallet leder Ämmä kanal med slussverk. A. G. F. 
<b>Ämnesholm</b> (<i>Aempnisholm</i>), under medeltiden ett slott, som troligen legat vid Emm-åns mynning eller åtminstone vid Emm-ån. Det nämnes blott i tvänne bekanta handlingar (af år 1393 och 1400). 
<b>Ämnesomsättning.</b> Inom den lefvande djur- och växt-organismen försiggå ständigt tvänne jämsides förlöpande serier af kemiska processer: <i>assimilations-</i> och <i>desassimilationsprocesser.</i> Å ena sidan upptager organismen från omgifningen en del ämnen, ombildar dessa och införlifvar (assimilerar) dem med sig sjelf. Å andra sidan förbrukar organismen samtidigt en del af sitt eget material, eller de assimilerade ämnena, sönderdelar dem i enklare delar samt afskiljer dessa åter till omgifningen. Sammanfattningen af dessa kemiska processer inom en organism kallas ämnesomsättning. Allt organiskt lif är i sjelfva verket intet annat än ämnesomsättning. Hvarje lifsföreteelse kan betraktas som en länk i en kedja af materiella processer, hvilka tillsammans utgöra 
page_number=260, index= - Ämnesomsättning. Inom den lefvande djur- och växt-organismen försiggå ständigt tvänne jämsides förlöpande serier af kemiska processer: assimilations- och desassimilationsprocesser 
organismens ämnesomsättning. — I djur- och växtorganismen ingår — förutom vatten och vissa organiska salter, hufvudsakligast klorider, karbonat, sulfat, fosfat af kalium samt natrium och kalcium — en mängd substanser af mer eller mindre invecklad sammansättning, alla innehållande grundämnena kol, syre och väte, några äfven qväfve. De vigtigaste grupperna af dessa substanser äro ägghviteämnen, som äro qväfvehaltiga, samt fett och kolhydrat, som äro qväfvefria. Materialet till dessa sammansatta substanser tager växten direkt från den oorganiska naturen i form af vatten, kolsyra, fritt qväfve samt ammoniaksalter och nitrat. Djurorganismen deremot kan ej assimilera så enkla ämnen, utan är ytterst hänvisad till den ägghvita, det fett och kolhydrat, som bildats inom växtriket. Inom djurorganismen omsättas dessa ämnen och lemna den slutligen i form af vatten, kolsyra och urinämne (kolsyreamid), sålunda i den form, hvari de af växten ursprungligen blifvit upptagna. I stort sedt går ämnesomsättningen inom växt- och djurorganismen i motsatt riktning; inom den förra uppbyggas sammansatta ämnen af enkla, inom den senare sönderfalla de sammansatta molekylerna i enklare. — I hvarje företeelse, i hvarje materiel process se vi en omsättning af <i>energi</i> från en form till en annan. Vid bildandet af de sammansatta organiska ämnena inom växtorganismen, t. ex. vid stärkelsens bildning af kolsyra och vatten under afskiljande af syre, sker en inmagasinering af energi i form af <i>kemisk spännkraft,</i> en omsättning af aktuel energi i potentiel, på samma sätt som vid fjäderns spänning, då man drager upp ett urverk, vid komprimerandet af luften i en luftbössa, vid laddandet af ett ackumulatorbatteri o. s. v. Den energi, som inmagasineras vid stärkelsebildningen, förefinnes såsom aktuel energi i solstrålarna. I mörker eger ingen stärkelsebildning rum; växten upptager tvärtom syre och afger kolsyra. Då stärkelsen förbrännes, d. v. s. under upptagande af syre omsättes till kolsyra och vatten, frigöres åter den in magasinerade energien i form af värme. Inom djurorganismen omsättes stärkelsen, likasom vid vanlig förbränning, till kolsyra och vatten. Äfven härvid öfverföres dess kemiska spännkraft, dess potentiella energi i aktuel energi: värme och mekaniskt arbete. Djuret har i allmänhet en temperatur något högre än det omgifvande mediet och förlorar således värme till detta genom ledning och strålning. Vidare förflyttar sig djuret, rör sig, d. v. s. utför ett mekaniskt arbete. Båda dessa processer, utveckling af värme och mekaniskt arbete, försiggå under förbrukning af material, som innehåller kemisk spännkraft. Tillföres ej organismen sådant material i tillräcklig mängd, förbrukar den sina egna väfnader. Vid hunger förblir kroppstemperaturen normal ända till dagarna närmast före döden, och hjerta och andningsmuskler arbeta. Under hela tiden aftager kroppsvigten; de olika organen släppa till material för uppehållandet af lifsförrättningarna. I främsta rummet förbrukas fettväfven, derefter skelettmusklerna, minst nervväfnaden. Förbrukningen af kroppens egna organ kan ej öfverskrida en viss gräns. Förr eller senare, beroende på organismens energiförråd vid hungerperiodens början äfvensom på ämnesomsättningens liflighet, uppnås denna gräns. Värmeutvecklingen i väfnaderna, hjertverksamheten, andningen upphöra, lifslågan slocknar af brist på brännmaterial. Lifsprocesserna inom djurorganismen göra sålunda en ständig tillförsel af spännkraftrikt material nödvändig, för att icke organismen sjelf skall lida substansförlust. Hvarje ämne, som utan skada för organismen kan omsättas inom densamma och dervid förhindra substansförlust från organismen sjelf, säges hafva ett visst <i>näringsvärde,</i> eller vara ett <i>näringsämne.</i> De vigtigaste af dessa ämnen tillhöra någon af grupperna ägghviteämnen, fett-arter och kolhydrat. I våra vanliga födoämnen (se d. o.) ingå dessa, näringsämnen i olika mängd. — För att bestämma omfånget af ämnesomsättningen inom organismen på en viss tid och under inflytande af vissa omständigheter, såsom olika slags föda, arbete eller hvila, olika temperatur hos omgifningen m. m., samt afgöra huruvida organismen under denna tid lidit substansförlust eller om den aflagrat material samt slutligen bestämma hvilka ämnen blifvit omsatta inom organismen måste man taga reda på kroppens »inkomster och utgifter», anordna s. k. <i>balansförsök.</i> Kroppens inkomster utgöras af de med födan tillförda fasta och flytande ämnena samt det i lungorna upptagna syret. Utgifterna utgöras af kolsyra och vatten, som bortgå genom lungorna och huden, samt de ämnen, som med urinen afskiljas genom njurarna och med exkrementen aflägsnas genom tarmen. I såväl inkomsterna som utgifterna bestämmes genom kemisk analys mängden ingående grundämnen, i främsta rummet qväfve och kol. Genom att jämföra qväfvemängden i inkomsterna och utgifterna kan man afgöra i hvarje särskildt fall huruvida organismen ökar eller minskar eller befinner sig i jänmvigt (<i>qväfvejämnvigt</i>) med afseende på sitt förråd af qväfvehaltiga ämnen, eller, hvad som kan anses vara detsamma, sitt förråd af ägghvita. Samma bestämning göres beträffande kolet. Vi antaga, att i ett visst fall kolmängden i inkomsterna öfverstiger den i utgifterna. En viss mängd kol har således qvarstannat i organismen. Detta kol har aflagrats antingen såsom ägghvita eller såsom fett, ty i form af kolhydrat aflagras ej kolet inom djurorganismen. Af qväfvemängden i inkomsterna och utgifterna beräkna vi storleken af aflagringen eller förbrukningen af ägghvita. Öfverskottet af kol utöfver hvad som motsvarar en aflagring af ägghvita beräkna vi såsom aflagradt fett, likaså den mängd kol, som vid förbrukning af organismens egen ägghvita ej återfinnes i kroppens utgifter. På analogt sätt kan man bestämma den mängd fett, som organismen i ett annat fall förlorat. Det gäller vidare att bestämma omsättningen af ägghvita, fett och kolhydrat. Härvid tager man ej med i beräkningen den mängd af de nämnda näringsämnena, som passerat näringskanalen utan att resorberas och således ej ingått i den egentliga 
page_number=261, index= - Ämnesomsättning. Inom den lefvande djur- och växt-organismen försiggå ständigt tvänne jämsides förlöpande serier af kemiska processer: assimilations- och desassimilationsprocesser 
ämnesomsättningen inom organismens väfnader. Tarmuttömningarna utgöras till större delen af sådana ämnen i födan, hvilka organismen ej tillgodogjort sig; endast i jämförelsevis ringa mängd innehålla de slutprodukter af ämnesomsättningen. Dessa senare innehållas så godt som uteslutande i afsöndringarna från lungorna, huden och njurarna. Slutprodukterna af ägghviteomsättningen i organismen utgöras af qväfvehaltiga urinbeståndsdelar, förnämligast urinämne, så att qväfvemängden i urinen kan anses vara ett mått på ägghviteomsättningen i organismen. Den ur födan tillgodogjorda mängden fett och kolhydrat, som ej blifvit i kroppen aflagrad som fett, omsättes till kolsyra och vatten, likaså organismens eget fett, i de fall då organismen magrar. För att bestämma omsättningen af de qväfvefria ämnena i organismen har man att uppmäta mängden kolsyra och vatten i kroppens utgifter. — Under det att fett och kolhydrat fullständigt förbrännas inom organismen och densamma sålunda fullständigt tillgodogör sig den kemiska spännkraft dessa ämnen innehålla, går sönderfallet af ägghvitemolekyler inom organismen ej längre än till bildandet af urinämne och andra qväfvehaltiga ämnen, som ega en viss mängd kemisk spännkraft qvar. Ett gram ägghvita lemnar vid sin fullständiga förbränning 5,754 värmeenheter. Förbränningen af de qväfvehaltiga ämnen (urinämne m. m.), som bildas vid omsättningen af 1 gr. ägghvita inom organismen, lemnar 1,330 värmeenheter. Omsättningen af 1 gr. ägghvita inom organismen kan således anses motsvara en utveckling af 4,424 värmeenheter. Detta värde utgör ägghvitans <i>fysiologiska förbränningsvärde</i>. 
Ett gram fett utvecklar vid fullständig förbränning 9,300 värmeenheter, 1 gr. kolhydrat 4,100. Dessa värden kunna äfven antagas för förbränningen inom organismen. Har man i ett fall bestämt den mängd ägghvita, fett och kolhydrat, som omsatts på ett dygn, så kan man med kännedom om nyssnämnda förbränningsvärden beräkna hela energiomsättningen inom organismen vid detta tillfälle. Om djuret ej utför något yttre arbete, omsättes hela denna mängd kemiska spännkraft uteslutande i värme. Värmeutvecklingen inom organismen kan kalorimetriskt uppmätas samtidigt med att ämnesomsättningens omfång på ofvan angifvet sätt bestämmes. Dylika försök anställdes redan af Lavoisier. I våra dagar har det lyckats Rubner att exakt ådagalägga öfverensstämmelsen mellan den af ett djur på en viss tid utvecklade, kalorimetriskt uppmätta värmemängden och den värmemängd, som beräknas af de på samma tid afskilda ämnesomsättningsprodukterna. Dessa försök äro af den största principiella betydelse, enär de tydligt visa, att de inom organismen försiggående processerna liksom andra materiella processer kunna ordnas under principen om energiens oförstörbarhet. Vid förbränningen inom organismen kunna de olika näringsämnena ersätta hvarandra. Organismen sönderdelar t. ex. vid ett tillfälle mera ägghvita och mindre fett än vid ett annat tillfälle, under det att totala energiomsättningen i bägge fallen är densamma. En viss mängd af ett näringsämne, t. ex. ägghvita, kan sålunda vid ämnesomsättningen inom organismen utbytas mot en mängd af ett annat näringsämne, t. ex. fett, som vid sin förbränning lemnar samma värmemängd, d. v. s. eger samma mängd kemisk spännkraft. 
De olika näringsämnena förbrännas olika lätt inom organismen. Lättast omsättes den ur födan resorberade ägghvitan, den s. k. cirkulerande ägghvitan, som förefinnes i väfnadssaften och ännu ej fixerats i väfnaderna sjelfva. Dernäst komma kolhydrat och fett, upptagna ur födan, samt kroppsfettet. Först i sista hand, då intet annat material står organismen till buds, sönderdelas väfnadernas egen ägghvita, den s. k. <i>organ-ägghvitan</i>. En rationel kur mot fetma hvilar på den förutsättningen att kroppsfettet lättare förbrännes än organens ägghvita, så att om totala energitillförseln till organismen minskas till den grad, att organismen måste förbruka af sitt eget material, det öfverflödiga fettet beräknas försvinna. Ägghvitan intager en särskild ställning bland näringsämnena. Födan måste alltid innehålla något ägghvita, eljest sätter kroppen till af sitt eget ägghviteförråd, äfven om födan innehåller fett och kolhydrat i tillräcklig mängd för att täcka behofvet af kemisk spännkraft. I väfnadssaften måste alltid finnas ägghvita för lifsprocessernas fortgång. Fett och kolhydrat kunna minska ägghviteomsättningen, men kunna ej helt och hållet ersätta ägghvitan. Detsamma är förhållandet med <i>limmet</i>, som dock till sin kemiska sammansättning står ägghvitan ganska nära: det spar, men kan ej ersätta ägghvita. Man har diskuterat huruvida alkoholen eger något näringsvärde. Den eger ett högt förbränningsvärde, 6,980 värmeenheter; den resorberas och förbrännes nästan fullständigt, så att dess kemiska spännkraft så godt som i sin helhet omsättes inom organismen. Men kan alkoholen verkligen spara annat brännmaterial, eller är dess förbränning inom organismen endast en onyttig tillökning af ämnesomsättningen? Ämnesomsättningen ökas visserligen af alkohol, dock ej i den grad, som motsvarar den förtärda mängden alkohol, förutsatt att denna ej varit alltför stor; en besparing af annat brännmaterial eger således rum. Men å andra sidan framkallas förgiftningssymtom äfven af ganska små doser. Vidare har alkoholen den verkan, att den ökar blodcirkulationen genom huden och ökar sålunda värmeförlusten från kroppen (jfr Termometri). Någon betydelse som näringsvärde torde alkoholen ega endast vid akuta infektionssjukdomar. — Ämnesomsättningens omfång är beroende af flere faktorer. Födans mängd och beskaffenhet utöfva ett inflytande. Vid hunger ställer sig omsättningen på ett minimum, och vid tillförsel af föda ökas den i samma mån, som energitillförseln ökas. Gifver man i födan den mängd ägghvita, som motsvarar qväfvemängden i urinen vid hunger, så visar sig denna ägghvitemängd otillräcklig att hålla organismen i qväfvejämnvigt. Befinner sig kroppen vid ett tillfälle i qväfvejämnvigt och mängden ägghvita 
page_number=262, index= - Ämnesomsättning. Inom den lefvande djur- och växt-organismen försiggå ständigt tvänne jämsides förlöpande serier af kemiska processer: assimilations- och desassimilationsprocesser 
i födan ökas, så ökas äfven ägghvitesönderdelningen, så att organismen efter en tid åter ställer sig i qväfvejämnvigt. Ju längre detta dröjer, dess mera ägghvita aflagras inom organismen. Vid minskning af ägghvitemängden i födan fortfar organismen en tid att sönderdela en äggbvitemängd, som motsvarar den större tillförseln. Organismen förlorar således en viss mängd ägghvita, innan åter qväfvejämnvigt uppnås. — Vid kroppsarbete ökas ämnesomsättningen. Såväl det yttre arbetet som den ökade värmeutvecklingen, som alltid åtföljer muskelarbetet, erfordra en större omsättning af spännkraftrikt material. Det material, som omsättes vid muskelarbetet, utgöres hufvudsakligen af qväfvefria ämnen, således fett och kolhydrat. — Omgifningens temperatur inverkar på ämnesomsättningen på tvänne olika sätt. Å ena sidan försiggå lifsprocesserna inom cellerna med en större eller mindre liflighet alltefter den högre eller lägre temperaturen inom väfnaderna sjelfva. Å andra sidan regleras värmeproduktionen, d. v. s. förbränningen inom organismen, efter värmeförlusten, så att kroppstemperaturen hålles konstant. Hos de s. k. kallblodiga djuren kommer endast det förra inflytandet att göra sig gällande. Likaså hos de varmblodiga, om man genom något ingrepp (afskärning af ryggmärgen, förlamning af musklerna medelst curare, ytterlig afkylning) förstör värmeregulationsmekanismen, så att kroppstemperaturen ökas eller minskas med omgifningens temperatur. Under normala förhållanden framkallar en sänkning af omgifningens temperatur en retning af köldsinnets nervapparater i huden, och denna retning utlöser på reflexväg en ökning af ämnesförbränningen inom väfnaderna, hufvudsakligen musklerna, hvilket åter har till följd en motsvarande ökning af kroppens värmeproduktion. Alla sinnesretningar för öfrigt öka ämnesomsättningen. — Hos djur med stor kroppsvigt är ämnesomsättningen större än hos små djur. Beräknas åter storleken af ämnesomsättningen på 1 kilograms kroppsvigt, så befinnes det, att små djur hafva en lifligare ämnesomsättning. Detta beror derpå att små djur i förhållande till sin kroppsvigt, d. v. s. organmassa, hafva en stor kroppsyta och således äro utsatta för en jämförelsevis stor värmeförlust. 
Kroppens näringsbehof bestämmes af ämnesomsättningens omfång. Denna åter påverkas af flere faktorer, af hvilka de vigtigaste blifvit anförda. De yttre förhållanden, under hvilka en individ lefver, och som inverka på hans ämnesomsättning, vexla, dock ej i högre grad, än att ett medeltal, uttryckt i värmeenheter, kan angifvas för energiomsättningen under ett dygn. Detta tal ställer sig olika för individer med olika kroppsvigt, sysselsättning o. s. v. För att erhålla kännedom om detta tal, som är af stor praktisk betydelse, enär det utgör måttet på individens dagliga näringsbehof, kan man förfara på tvänne sätt. Man kan bestämma på ofvan angifna sätt omfånget af ämnesomsättningen på ett dygn. Detta är ett ytterst omständligt tillvägagående och har hitintills kunnat tillämpas endast på ett fåtal fall. Långt större erfarenhet har man vunnit genom att väga och analysera, d. v. s. bestämma mängden ägghvita, fett och kolhydrat i den föda en person under en följd af dagar förtär under vanliga lefnadsförhållanden. Denna metod är visserligen ej så exakt som den förra, då man endast tillnärmelsevis kan angifva huru mycket af den intagna födan tillgodogöres i tarmkanalen och omsättes i organismen. Praktiskt användbara resultat har denna metod likväl gifvit. På grund af resultat, som vunnits hufvudsakligen med denna metod, uppställde Voit såsom normalkost för en »medelarbetare», d. v. s. en arbetare, som ej har något särdeles tungt arbete (t. ex. en snickare, en mekanisk arbetare), 118 gr. ägghvita, 56 gr. fett och 500 gr. kolhydrat, hvilken kostsats sedermera förändrades af Almén till 120 gr. ägghvita, 90 gr. fett och 450 gr. kolhydrat. Den voitska kostsatsen representerar en energitillförsel af 3,055,000 värmeenheter brutto, eller, om man deraf frånräknar 8,11 proc. som ej komma organismen till godo, 2,843,000 värmeenheter. Detta tal kan anses motsvara energiomsättningen på ett dygn hos en fullvuxen man af 70 kg. kroppsvigt, och som ej har att förrätta något tyngre arbete. I samma mån som individen har att utföra ett tungt arbete, i samma mån har den också behof af en större energitillförsel. Då arbetaren i vanliga fall ej har råd att kosta på sin föda mer än hvad som motsvarar det dagliga behofvet af energitillförsel, så kan man af energimängden i den föda, som under vanliga förhållanden förtärts, bedöma storleken af det dagliga arbete han har att utföra. På detta sätt har man uppställt vissa kategorier af arbetare, karakteriserade af olika stort näringsbehof. Då en kostsats skall uppgöras, t. ex. for utspisning i offentliga anstalter eller för armén o. s. v., har man att först och främst bestämma energitillförseln, motsvarande det arbete, som individen har att utföra. Vidare skall denna tillförsel fördelas på de olika grupperna näringsämnen: ägghvita, fett och kolhydrat. Som de födoämnen, ur hvilka ägghvitan tages, såsom kött, ägg o. s. v., i allmänhet betinga ett högre pris än fläsk, potates bröd, som utgöra hufvudsakliga källor för tillförsel af fett och kolhydrat, har man sökt att sätta ägghvitemängden i kosten så liten som möjligt. Huru långt man kan gå i denna riktning är ännu ej fullt utredt. Tillsvidare anses dock säkrast att ej gå under det af Voit angifna talet, 118 gr. pr dag. Personer i god ekonomisk ställning förtära en långt större mängd ägghvita. Vid tungt arbete måste äfven ägghvitemängden i födan ökas, oaktadt det torde få anses afgjordt, att det är hufvudsakligast på bekostnad af de qväfvefria ämnena, som arbetet utföres. Den tungt arbetande har nämligen en jämförelsevis stor muskelmassa att underhålla. Utgöres födan till en betydande del af vegetabilier, måste man taga hänsyn till att dessa ämnen ej i samma grad tillgodogöras inom tarmen som de animaliska. Födans volym måste äfven tagas i beräkning. Erfordras en stor energitillförsel, tillgodoses behofvet bättre af fett än af de skrymmande 
page_number=263, index= - Ämnesomsättning. Inom den lefvande djur- och växt-organismen försiggå ständigt tvänne jämsides förlöpande serier af kemiska processer: assimilations- och desassimilationsprocesser - Ända, sjöv., en synnerligen ofta använd benämning på tåg af snart sagdt hvilken längd och groflek som hälst - Änder. Se And - Ändmorän, geol., den ofta vall- eller åsformade sammanhopning af grus, stenar och block, som bildats framför och på änden eller afsmältningsranden af en glacier eller inlandsis. Se Morän - Ändtarm (rectum), anat., hos menniskan den nedersta, omkr. 16 cm. långa, mot bäckenets bakvägg belägna delen af tarmen (tarmkanalen) - Ändtarmsstynget. Se Styngflugor - Ändvända, sjöv., ombyta ändarna af ett tåg - Ängar, landtb., utgöra de till en landtegendom hörande jordområden, å hvilka skördas gräs eller andra foderväxter 
vegetabilierna, som utgöra källan för kolhydraten. Å andra sidan är känslan af mättnad beroende på magsäckens utspänning, och många personer äro vana vid en jämförelsevis skrymmande föda. Vidare måste födan anrättas på ett tjenligt sätt, försättas med kryddor, så att den blir aptitlig, framkallar en tillbörlig sekretion af matsmältningsvätskor och derigenom bättre tillgodogöres. — En uttömmande behandling egnas frågor, som beröra ämnesomsättning, i tvänne arbeten af prof. R. Tigerstedt: »Fysiologiska principer för kroppens näring» (1887) och »Grundsatser för utspisningen i allmänna anstalter» (1891). J. E. J–n. 
<b>Ända,</b> <i>sjöv.,</i> en synnerligen ofta använd benämning på ett tåg af snart sagdt hvilken längd (dock inom 100 famnar) och groflek som hälst, kablar och smäckra linor dock undantagna. Med lösända förstås ett sådant tåg, som ej tillhör fartygets »fasta tackling» eller »löpande gods», utan kan få användas till förefallande behof. R. N. 
<b>Änder.</b> Se And. 
<b>Ändmorän,</b> <i>geol.,</i> den ofta vall- eller åsformade sammanhopning af grus, stenar och block, som bildats framför och på änden eller afsmältningsranden af en glacier eller inlandsis. Se Morän. E. E. 
<b>Ändtarm</b> (<i>rectum</i>), <i>anat.,</i> hos menniskan den nedersta, omkr. 16 cm. långa, mot bäckenets bakvägg belägna delen af tarmen (tarmkanalen). Den är i jämförelse med den närmast ofvan belägna delen af tarmen tämligen rak (deraf dess latinska namn), men är ändock krökt både sagittalt och frontalt, så att t. ex. bl. a. den nedre änden, som öppnar sig i stolgången, kröker bakåt. I sin öfre sträcka delvis täckt af bukhinnan, går den längre ned bakom blåsan hos mannen, bakom lifmodern och slidan hos qvinnan, hvadan dessa organ i viss mån kunna undersökas och behandlas från ändtarmen. I ändtarmen finnas några tvärgående veck, af hvilka ett är permanent, från höger framåtgående; detta gör stundom hinder vid lavemang, om icke pipen införes bakåt och mot venster. I ändtarmen formas tarminnehållet till uttömning. Detta ligger vanligen der en tid, tillbakahållet af den tjocka, involuntära ringmuskulaturen vid tarmens öfvergång i huden och af en voluntär ringmuskel (sfinkter) i denna; det ökas der småningom, tills mängden varder så stor, att känslan af »trängning» gifver signal att tiden är inne till dess afförande. — Såväl det naturliga uppehållet af exkrementen i svag tarm och under årens lopp som i synnerhet ett ofta försummadt aflägsnande af dem vålla tryck å tarmväggens kärl (vener) och hinder i blodets jämna gång derstädes; deraf uppstå stundom kollossala utvidgningar på dessa kärl, inåt eller utåt eller bådadera, hvilka smärta samt slutligen brista och blöda (se Hemorrhoider). Slemhinnevecken i sjelfva analöppningen blifva stundom säte för små sår, som kunna förorsaka häftiga smärtor. I sammanhang dermed kommer slutmuskeln i ett tillstånd af ständig kramp, som kan göra en operation nödvändig. I omgifningen af ändtarmens nedre del utveckla sig stundom abscesser. Öppnar sig en sådan abscess samtidigt inåt tarmen och utåt genom huden, uppstår en <i>analfistel.</i> Dessa fistlar läkas ej utan operation. Hos barn, som lida af kronisk tarmkatarr (se d. o.), händer det, att en del af ändtarmen pressas ut genom analöppningen (<i>ändtarmsframfall</i>). Medelst tryck af fingret införes det framfallna tarmstycket, och man söker att med en särskild bandapparat förhindra återupprepandet af en dylik prolaps. Ändtarmens slemhinna bildar ej sällan utgångspunkten för kräftsvulster. Af synnerlig vigt är att i tid upptäcka tillvaron af en dylik svulst, för att den må kunna aflägsnas, innan svulstbildningen öfvergripit på andra organ. Förstoppning i förening med smärtor samt afgång af blod genom stolgången äro tecken, som böra föranleda en undersökning af läkare. Jfr Anus. J. E. J-n. 
<b>Ändtarmsstynget.</b> Se Styngflugor. 
<b>Ändvända,</b> <i>sjöv.,</i> ombyta ändarna af ett tåg, så att akterhandsparten blir förhandspart, på det slitningen må bli jämnare fördelad och tåget således längre tid må kunna användas för det afsedda ändamålet. R. N. 
<b>Ängar,</b> <i>landtb.,</i> utgöra de till en landtegendom hörande jordområden, å hvilka skördas gräs eller andra foderväxter, som lämpa sig för beredningen af hö eller torkadt kreatursfoder. Naturliga ängar kallar man de gräsbärande marker, hvilka ej blifvit uppodlade och särskildt besådda med foderväxtfrön, utan äro af naturen bildade och följaktligen sjelfsådda. Upplöjer man jorden och brukar den till en början såsom åker för odling af säd samt derefter gödslar och besår densamma med mångåriga gräs och foderväxter, säges man bilda artificiella l. konstgjorda ängar, som i dagligt tal äfven kallas vallar, ängsvallar, foderväxtvallar och gräsvallar. I äldre tider hade de naturliga ängsmarkerna i Sverige en betydligt större utsträckning än för närvarande. Numera äro de till största delen uppplöjda och förvandlade till åkerfält, sedan byarna blifvit skiftade och gårdarna utflyttade till sådana marker, som förut icke varit »lagda under plogen». I de norra provinserna förekomma dock naturliga ängar ännu till betydligt omfång. Dessa ängar äro ännu vanligen så sidlända och vattendränkta, att de icke lämpa sig för uppodling till åker. Sådana vattensjuka ängar, som vanligen innehålla moss- och dyjord samt till största delen äro beväxta med starrgräs och fräkenarter, kallas också <i>mader, kärrängar</i> eller <i>starrängar.</i> Som de ofta äro omgifna af skog och myrmarker, kallar man dem jämväl <i>skogsängar, myrslogar</i> o. s. v., till skilnad från de mera höglända och fasta ängarna, som ligga närmare gårdar och odlade sädesfält samt derför benämnas <i>hemängar, hårdvallsängar</i> m. m. De naturliga ängarna utmärkas deraf att de bära en stor mängd olika gräsarter och örter i omvexlande blandning. På senare tider har man med konst försökt att likaledes bilda s. k. <i>permanenta vallar</i> med begagnande af en stor mängd gräsarter, klöfverväxter och andra till kreatursfoder lämpliga örter i blandning. På somliga ställen inom Sverige förekomma naturliga ängar, som äro berömda för sin rikedom på växtarter af olika 
page_number=264, index= - Ängar, landtb., utgöra de till en landtegendom hörande jordområden, å hvilka skördas gräs eller andra foderväxter 
slag och derför beundras för sin skönhet och behagliga omvexling. Exempel derpå kunna anföras från ängarna på Gotland och Kinnekulle m. fl. ställen. För landtbruket och boskapsskötseln äro ängarna af den största betydelse, ej allenast för de foderämnen, som derifrån erhållas, utan ock för det tillfälle till bete, som derå lemnas för kreaturen under eftersommaren, sedan ängarna blifvit afbergade. På de orter, der man ännu ej å den uppodlade jorden infört vexelbruk eller koppelbruk, utan mera uteslutande sköter jorden enligt grunderna för tvåskiftes- eller treskiftesbruket, är det ett oeftergifligt vilkor för landtbrukets bedrifvande, att naturliga ängar finnas, emedan man eljest skulle nödgas inköpa det erforderliga kreatursfodret och på detta sätt vinna gödsel för sädesfälten. Saknas sådana naturliga ängar, måste gräs, klöfver och andra foderväxter i stället odlas å den gamla, uppbrukade åkerjorden, och man måste då införa ett annat brukningssätt än uteslutande sädesodling. Äro de naturliga ängarna rikt gifvande och i öfrigt väl belägna för afbergningen och skötseln, bör man bibehålla dem så länge, utan att upplöja dem till åker. För att bibehålla ängarna i full kraft bör man emellertid omsorgsfullt sköta och ansa dem, så att de må lemna den högsta möjliga afkastning. För detta ändamål bör man företaga rödjningar å ängsmarken eller tillse, att den ej blir öfverväxt med buskar och träd. Tufvor, mullvadshögar och myrstackar böra borttagas, löf, qvistar och ris hopsamlas och förbrännas samt askan deraf utspridas. Då ängarna börja blifva mossbelupna, skola de öfverharfvas och gödslas med aska, kalkgrus, kompostgödsel, ladugårdsspillning, benmjöl, kalisalter o. s. v. Der så behöfves, insår man passande gräsfröslag och andra foderväxter. För att erhålla ett kraftigt närande och godt höfoder från en äng måste man noga afpassa tiden för afbergningen. I mellersta och södra Sverige afbergas ängarna två å tre veckor efter midsommaren, alltså före eller omkr. midten af Juli månad. I de norra provinserna sker höbergningen senare, eller i slutet af Juli och t. o. m. i Augusti. Den rätta tiden för höskörden är den, då de flesta gräsarterna och örterna börja att blomma. Uppskjuter man höslåttern för länge, tills gräsarterna blifva öfvermogna, tillhårdna blad och stjelkdelar och blifva halmartade samt lemna ett vida sämre foder, hvilket på långt när ej visar samma näringseffekt, som då det blifvit i rätt tid före eller vid blomningen afbergadt. Höet från de naturliga hårdvallsängarna i Norrland och fjälltrakterna berömmes vanligen för sina utomordentligt närande egenskaper och för de goda ladugårdsprodukter, såsom mjölk, smör och ost, hvilka derigenom erhållas. Detta beror dels deraf att fjällhöet eller det norrländska hårdvallshöet består af en stor mängd olika grässlag och aromatiska örter i blandning, dels äro ock samtliga dessa foderväxter stadda i ungefär samma utvecklingsgrad. Längre söderut i landet äro de naturliga ängarna beväxta med foderarter, af hvilka somliga äro öfvermogna och halmartade vid höskörden, under det andra äro mindre försigkomna. Dessutom är mångfalden af olika gräsarter vanligen ej så stor. De långa, ljusa och solglänsande dagarna i Norden gifva åt fodergräsen och örterna derstädes ett större och kraftigare näringsvärde. Dessutom tillkomma ännu andra gynsamma omständigheter, såsom jordens natur och beskaffenhet, markens lutningsförhållanden, nedförandet af växtnärande mineralämnen medelst fjällbäckarna samt slutligen sjelfva sättet för afbergningen och höets behandling m. m., hvilket allt bidrager att göra det norrländska hårdvallshöet mera närande än hö af samma eller närbeslägtade växtarter från de södra provinserna. Inom åtskilliga landsdelar förekomma naturliga ängar, som äro särskildt berömda för sin utomordentliga förmåga att i qvantitativt hänseende gifva en rik afkastning, äfven om fodrets qvalitet ej kan täfla med det från fjälltrakterna eller i Norrland. Sådana utomordentligt rika ängsmarker finnas t. ex. i trakterna af Mälaren, såsom vid Kungsör, Strömsholm, på Ultuna Kungsäng o. s. v. Men äfven dessa rikt gräsbärande ängar hafva på senare åren börjat uppodlas och förvandlas till sädesfält. — Emedan man vid sädesbruken måste lita till de naturliga ängarna för erhållande af kreatursfoder, genom hvars förbrukning i ladugårdarna man kan producera den för åkerjorden nödvändiga kreatursgödseln, har redan hos våra förfäder uppstått det allmänna ordspråket: »Ängen är åkerns moder». 
<i>Ångsodling</i> är en åtgärd, som landtmännen i våra dagar ej sällan företaga för att af hittills odugliga kärr- och mosstrakter bilda gräsbärande ängar. Vid sjösänkningar och vattenaftappningar inträffar ock, att marker erhållas, som genom sitt sanka läge och tidtals inträffande öfversvämningar ej lämpa sig för uppodling till åkerfält, men deremot mycket väl kunna förvandlas till goda ängar, om de rätt behandlas och skötas. Men äfven höglända marker med god jordmån, ehuru så eländiga, stenbundna och svårbelägna, att de icke lämpligen kunna brukas som åkerjord, blifva likaledes ofta föremål för ängsodling. För att en sumpig och sank trakt skall kunna odlas till äng, fordras, att vattnet skall kunna aflägsnas eller bortledas. Saknas lämpligt aflopp för vattnet, har man på flere ställen genom jord vallar afstängt marken samt bortskaffat vattnet genom väderqvarnspumpar eller medelst ångkraft. För öfrigt bortrödjer man buskar och träd samt besår fältet med passande gräs- och foderväxtfrön (se vidare Gräsvallar). Mossar, som ej kunna odlas till åker, förvandlar man till ängar sålunda, att man sätter dem under vatten och låter detta under vintern bottenfrysa. Vattnet lemnas att qvarstå till en half meters höjd öfver mossen äfven fram på sommaren. Derigenom utestänges luften från mossväxterna, som då börja förruttna och öfvergå till en gyttjig massa. Då vattnet sedan småningom aftappas, bildar sig öfver den ruttnande mossan ett jordartadt lager. Samma operation förnyas under loppet af flere år, tills mossväxterna hunnit dö ut och ett jordlager bildat sig, som derefter kan besås med gräsfrö eller ock lemnas att af sig sjelf blifva beväxt 
page_number=265, index= - Ängar, landtb., utgöra de till en landtegendom hörande jordområden, å hvilka skördas gräs eller andra foderväxter - Ängel (Lat. angelus, Grek. angelos, »utskickad», »sändebud»), den bibliska benämningen på hvarje skapadt högre andeväsende i allmänhet 
med grässtarrarter, hvilka alltid framträda i mängd, så snart mossväxterna försvunnit. Är man i tillfälle att anordna saken så, att en öfversilning af mossfälten kan ega rum tid efter annan, går odlingen, eller markens förvandling till äng, bättre och fortare än medelst öfverdämning, frysning och vattenaftappning. På tjenlig lokal och der mosslagret ej är alltför djupt förvandlas mossen emellertid snart nog till äng, som småningom blir af allt bättre beskaffenhet och kan med tiden förvandlas till hårdvall. Vid odlingen af höglända marker till äng, har man att först rödja fälten från buskar, träd och skogsafskräden. Dessa ämnen hopsamlas och förbrännas till aska, som vidare utsprides och fördelas öfver marken. Jorden göres vidare fri från stenar och andra impediment samt plägar någon gång äfven brännas eller svedjas. I den sålunda tillredda jorden insår man passande gräsfröarter af olika slag. Om marken är så oländig och stenbunden, att den ej lämpligen kan odlas till äng, hvilken kan afbergas på vanligt sätt och gifva höafkastning, använder man densamma endast för bete. För detta ändamål företager man samma odlingsarbeten eller behandlingssätt af jorden, som för bildningen af äng. 
<i>Ängsvattning</i> kan utföras på tvänne sätt: antingen derigenom att man låter vattnet sila öfver ängsmarken (<i>silängar</i>) eller ock derigenom att man uppdämmer vattnet så högt, att ängen deraf helt och hållet öfversvämmas (<i>dämängar</i>). Innan man företager en ängsvattning, måste man dock först göra sig underrättad om såväl vattnets beskaffenhet som jordarternas natur å de ängsmarker, öfver hvilka vattnet skall silas eller uppdämmas. Vattnet från kärr och sumpiga mosstrakter är ofta starkt jernhaltigt och kan innehålla hvarjehanda andra ämnen, som kunna verka skadligt på gräsväxten, hvarjämte sådant vatten ofta förhindrar utvecklingen och framkomsten af ädlare foderväxter. Är jorden mergelartad eller kalkhaltig, upphäfvas emellertid de skadliga verkningarna af ett sådant vatten, och nyttan af de öfriga beståndsdelarna i vattnet kan göra sig gällande. Kommer vattnet omedelbart från källor i närheten af ängarna, är dess temperatur vanligen mycket låg, och vegetationens hastiga utveckling blir derigenom hämmad. Kalkhaltigt, eller s. k. hårdt, vatten lämpar sig för ängar, som innehålla torf- och dyjordarter eller der jorden är rik på jern- och kiselsyreföreningar. Det bästa vattnet för ängarna erhålles från bäckar, floder och insjöar. Detta vatten är nämligen »mjukt» samt af högre temperatur och innehåller flere gödande beståndsdelar, som verka välgörande på alla slags foderväxter och å hvilka jordarter som hälst. Å silängar låter man vattnet genom silning sprida sig öfver fältet utan att förblifva stillastående någon tid. Man vattnar sålunda gräset dels på våren straxt efter islossningen, dels ock under några dagar på hösten, innan marken tillfryser. Under sommaren kan man ock genomfukta gräset någon gång, då sådant synes behöfligt. Dämängarna sättas under vatten höst och vår. Senare på hösten måste vattnet aftappas, så att ej is hinner bilda sig öfver ängen. På våren låter man vattnet stå qvar öfver ängens yta, tills frostnätterna äro förbi och värmen börjar inträda. Genom väl ordnade ängsvattningar har man stundom lyckats uppbringa foderafkastningen högst betydligt. Emellertid må anmärkas, att ängsvattningar numera ej företagas så allmänt och till samma utsträckning som förr. Detta beror dels deraf att de naturliga och för särskild öfvervattning lämpliga ängsmarkerna numera blifvit till största delen upplöjda och förvandlade till sädesbärande fält, dels har man ock nu för tiden flere andra sätt att förbättra ängarna samt upphjelpa gräsväxten, t. ex. genom öfvergödningar, harfningar och insåningar m. m. Man finner detta vara mera ekonomiskt fördelaktigt än att genom dyrbara anordningar medelst dammar, kanaler och vattenledningar söka befordra en yppigare och bättre gräsväxt å de ängar, som ännu finnas qvar ouppodlade eller i sitt forna ursprungliga och naturliga tillstånd. För artificiella ängar och konstgjorda gräsvallar med ädlare foderväxtarter lämpa sig ej ängsvattningar rätt väl. I främmande land utgör ängsvattningen en del af vattenrätten (se d. o.). C. E. B. 
<b>Ängel</b> (Lat. <i>angelus,</i> Grek. <i>angelos</i> ,»utskickad», »sändebud»), den bibliska benämningen på hvarje skapadt högre andeväsende i allmänhet. Då ej annorlunda särskildt angifves, menas dock med ängel alltid ett godt ande väsende, ehuru Nya testamentet också talar om »djefvulen och hans änglar» och om »de änglar, som syndade», alltså äfven om onda änglar, hvarför den kristna kyrkoläran delar änglarna i två slag: goda och onda. Såvidt man kan draga några slutsatser ur Nya testamentets sparsamma antydningar, synes dess lära om änglarna vara den att alla änglar ursprungligen skapades goda likasom menniskan, men att de likasom hon blefvo satta på prof för att personligen bestämma sig, hvarvid en af de högste änglarna, djefvulen (Lucifer), föll och jämte honom ett stort antal andra änglar. Dessa bildade derigenom ett mot Gud och hans rike fientligt rike, som särskildt i menniskoverlden söker motarbeta Gud och hans sak, förförande menniskorna till synd och dragande dem i olycka. Men likasom Kristus var kommen att »nedslå djefvulens gerningar», så äro också de gode änglarna alltjämt verksamma i att bekämpa de onde änglarna och skydda menniskorna såväl mot dem som mot annat ondt. De gode änglarna betecknas såsom Guds »tjensteandar, som utsändas till tjenst för deras skull, som skola ärfva frälsningen» (Ebr. 1: 14). Denna tanke återfinnes redan i Gamla test. (Ps. 34: 8), der den, i Daniels bok, också framträder under den åskådningen att de olika folken hafva sina särskilda änglar, kallade »furstar», af hvilka en är namngifven, nämligen Mikael, judafolkets »furste» (Dan. 10: 13, 20, 21; 12: 1). På grund af dessa bibelställen utbildade sig inom kyrkan läran om särskilda skyddsänglar för folken och de enskilda menniskorna, hvilken lära ansågs hafva stöd äfven i Jesu ord i Matt. 18: 10. Jämte det att änglarna utföra Guds befallningar, omgifva de också, enligt både 
page_number=266, index= - Ängel (Lat. angelus, Grek. angelos, »utskickad», »sändebud»), den bibliska benämningen på hvarje skapadt högre andeväsende i allmänhet - Ängel (Lat. Angelus), tillnamn, smo bars under 1200-talets senare hälft af medlemmar utaf en af Sveriges förnämsta slägter, nära befryndad med Folkunga-ätten - Ängelhajslägtet (hafsängelslägtet), Squatina, zool., tillhör hajarnas familj 
Gamla och Nya test, Guds tron, lofsjungande Gud. Denna uppgift synas de på ett ställe (Es. 6) omtalade seraferna (se d. o.) mer uteslutande hafva, liksom ock meningen synes vara, att keruberna (se d. o.) vistas i Guds omedelbara närhet, omgifvande honom såsom uppvaktande och tjenande andar. På två ställen (1 Tess. 4: 16; Jud. 9) talas om öfveränglar l. ärkeänglar (Grek. <i>archdngeloi,</i> Lat. <i>archangeli</i>), och på sistanförda ställe kallas den ofvannämnde <i>Mikael</i> så, hvarför jämväl den i Dan. 8: 16; 9: 21 och Luk. 1: 26 omtalade <i>Gabriel</i> samt den i Tobias' bok uppträdande <i>Rafael</i> af den traditionella bibeltolkningen räknades till öfveränglarna. Rabbinerna tillade dessutom flere andra, t. ex. <i>Uriel,</i> hvilken jämväl af den österländska kyrkan räknas till ärkeänglarna. — En särskild ställning synes den mest i Moseböckerna och i Sakarjas bok förekommande Herrens (d. v. s. Jahvehs l. Jehovahs) ängel l. Herrens ansigtes ängel intaga; möjligen är denne densamme som den i Jos. 5: 13 f. omtalade »höfvidsmannen (fursten) öfver Herrens här (änglahär)». De äldre exegeterna ansågo denna ängel vara »den oskapade ängeln», Guds son, som sålunda uppenbarade sig redan i Gamla testamentet. — Om medeltidskyrkans gruppering af änglarna i hierarkier och körer se Änglakörer. 
Såsom ofvan sades, är bibelns lära om änglarna snarare mera sparsamt och förbehållsamt antydd, än klart och systematiskt utförd. Ehuru de af Gamla testamentets kanoniska skrifter, som tillkommit under eller efter babylonska fångenskapen, i sin änglalära synas påverkade af särskildt den persiska mytologien, utmärka de sig dock för en viss helig nykterhet, vida skild från de hedniska fantasterierna, hvilka deremot den senare judendomen delvis tillegnade sig. I den kristna konsten hafva änglarna vingar på grund af Es. 6 och Uppenb. 14: 6, der de framställas flygande (se vidare Änglakörer). Redan i 2:dra årh., då läran om »skyddsänglar» (se ofvan) blifvit utpräglad, blefvo änglarna föremål för ett slags kult. I synnerhet var detta fallet med ärkeängeln Mikael, till hvilkens ära kyrkor sedermera byggdes och Mikaelisdagen stiftades. Dock blefvo änglarna aldrig föremål för samma ifriga dyrkan som helgonen; medeltidskyrkans »skyddspatroner» trängde skyddsänglarna i skuggan. Besluten på det s. k. 7:de ekumeniska mötet, i Nicaea 787, och på det stora tridentinska mötet 1545–63 att helgonen visserligen få anropas (<i>invocari</i>) och äras, men icke tillbedjas(<i>adorari</i>) kunna väl anses gällande äfven om änglarna. — I de polyteistiska religionerna hafva bibelns änglar sin motsvarighet i de många öfver- och undergudarna, underjordens såväl som himmelens, och i somliga religioner derjämte i andar af olika slag. — Slutligen må nämnas, att i Uppenbarelsebokens 2 och 3 kap. omtalas huru Johannes får uppmaning att skrifva sändebref till »änglarna» för församlingarna i Efesus, Smyrna, Pergamus, Tyatira, Sardes, Filadelfia och Laodicea. Den vanliga uppfattningen är, att med »änglar» der menas församlingsföreståndarna, och efter den apokalyptiska förebilden kalla derför irvingianerna (den »katolsk-apostoliska församlingen») sina församlingsföreståndare för »änglar», J. P. 
<b>Ängel</b> (Lat. <i>Angelus</i>), tillnamn, som bars under 1200-talets senare hälft af medlemmar utaf en af Sveriges förnämsta slägter, nära befryndad med Folkunga-ätten. Som sköldemärke förde densamma en ängel (ärkeängeln Mikael). På grund af denna omständighet och af namnet hafva äldre genealoger satt den i samband med den grekiska kejsareätten Angelos. De i behåll varande urkunderna lemna dock intet stöd för en dylik slägtledning. 
Slägtens äldste kände medlem är riddaren herr Johan Ängel, hvars barn år 1250 i drottning Katarinas testamente erhöllo en gård Lundby. Dess främste man är dock dennes son Folke (Lat. <i>Fulco</i>), hvilken var Upsalas förste ärkedjekne och såsom sådan af påfven år 1263 utverkade tillstånd till arkesätets förflyttande från (gamla) Upsala till Aros, det nuv. Upsala. År 1267 valdes han till ärkebiskop och bedref med kraft uppbyggandet af den nya domkyrkan, så att konung Erik den heliges skrin redan år 1273 kunde ditflyttas. På allt sätt främjade han sitt stifts intressen. Så lade han till de förutvarande 4 kanonikaten 8 nya och gaf till ett af dem en stor del af sina arfvegods. Om hans deltagande i tidens politiska strider är ej mycket kändt. Såsom ärkebiskop krönte han konung Magnus Ladulås år 1276 och var s. å. en af hans underhandlare på fredsmötet vid Göta elf. Han afled år 1277 och är begrafven i Upsala domkyrka. Af slägtens öfriga medlemmar må nämnas Folkes bröder: Bengt, som efterträdde honom såsom ärkedjekne i Upsala, riddaren Karl Johansson, i norska urkunder kallad <i>Kvesa,</i> som deltog 1253 i mötet vid Gulbergs ed, och riddaren Magnus Johansson, konung Magnus' råd, hvilken deltog, i utfärdandet af Alsnö och Skeninge stadgar och grundlade Helgeandshuset i Upsala. Han bodde på Frödavi i Balingsta socken och afled år 1294. Han var den siste manlige ättlingen, af denna slägt, men namnet och vapnet upptogos af hans systerson och arfvinge riddaren Johan Ängel (Erlandsson) af slägten Två vingar, som dock barnlös afled år 1314. Likasom, öfriga medlemmar af denna slägt ådagalade han stor gifmildhet mot kyrkor och kloster. 
Till slägten Ängel hafva äldre genealoger fört äfven Uplandslagmannen Birger Peterssons (Två vingar) förste svärfader, tyske ordensriddaren Johan Elefsson, och hans syskon, af hvilka här må nämnas Ingrid Elefsdotter (d. 1282), som grundlade Skeninge nunnekloster och i en senare tid räknades bland helgonen, ehuru hon ej erhöll kanonisation. Med varm vänskap var hon förbunden med den bekante predikaremunken Petrus de Dacia. (Om henne se vidare Ingrid, helgon). K. H. K. 
<b>Ängelhajslägtet</b> (hafsängelslägtet), <i>Squatina, zool.,</i> tillhör hajarnas familj (<i>Selachoidei</i> l. <i>Squalidae</i>) och utmärker sig genom det runda hufvudet, som bär munöppningen i nosspetsen, de breda bröstfenorna, den plattade kroppen o. s. v. Vanliga ängelhajen, <i>S. angelus</i> l. 
page_number=267, index= - Ängelhajslägtet (hafsängelslägtet), Squatina, zool., tillhör hajarnas familj - Ängesborgen (Engelsburg). Se San Angelos borg - Ängerslägtet, Oxyuris Rud., zool., är ett slägte af små parasitmaskar - Änglabröder. Se Gichtel - Änglahelsningen. Se Ave Maria - Änglakörer (Lat. chori l. ordines angelorum) 
<i>S. laevis,</i> är till färgen askgrå, med svarta fläckar, samt har en längd af 1,3 m. och der utöfver; munnen bär på käkarna 3 rader spetsiga, koniska tänder. Den knottriga huden lemnar godt läder och chagrin. Han tillhör de tropiska och tempererade hafven och är ingalunda sällsynt i Medelhafvet. 
<b>Ängelsborgen</b> (Engelsburg). Se San Angelos borg. 
<b>Ängerslägtet,</b> <i>Oxyuris</i> Rud., <i>zool.,</i> är ett slägte af små parasitmaskar, hörande till familjen <i>Ascarides</i> bland <i>Nematodes,</i> den 2:dra ordningen bland <i>Nemathelminthes</i> (rundmaskarna). <i>Oxyuris</i> har 3 munläppar, försedda med små vårtor. Bakre änden af matstrupen har en lökformig utveckling, hvilken omsluter en tandapparat. Honans bakdel är prylformigt förlängd; hannens slutar med en tagglik spets (<i>spiculum</i>) med 2 vårtor framom och några bakom ändtarmsöppningen. Den mest bekanta arten är den s. k. ängern l. springmasken, <i>O. vermicularis</i> L. Honan blir omkr. 1 cm. lång; hannen är mycket mindre och mera sällan påträffad, emedan han döljer sig i vecken af slemhinnan i den delen af tarmkanalen (ändtarmen och groftarmen), der ängern uppehåller sig i stort antal, ofta uppgående till många tusen. Denna inelfsmask förekommer mycket allmänt hos barn och kan (vanligast hos barn af ett par års ålder) genom den plågsamma klåda, som hans krälande i stolgången och derutanför förorsakar, framkalla svår oro, ja t. o. m. konvulsiviska anfall. Ängern träffas äfven hos äldre personer och kan äfven hos dem förorsaka olägenheter. Äggen af denna snyltgäst innehålla redan ett embryo, om ock ofullständigt utveckladt, och man antager, att för ynglets vidare utveckling icke behöfves något mellanstadium hos någon annan värd, utan detsamma öfverföres med dricksvattnet utan vidare omvägar till menniskans tarmkanal, der utvecklingen af embryot sedan fulländas. Det är sålunda antagligt, att äggen af redan i tarmkanalen befintliga springmaskar omedelbart der kläckas och gifva upphof till nya individer. Härigenom är förklarligt, att dessa snyltgäster kunna förekomma i så oerhörd mängd i somliga fall. De bekämpas och dödas bäst genom lavemanger af qvassiae-infusion eller ock med upprepade mycket stora vattenlavemanger, som skölja bort ohyran. Andra arter finnas, såsom <i>O. curvula</i> Rud., i blindtarmen hos hästen, och <i>O. longicollis</i> Schn. hos landsköldpaddan. Jfr Ascaris och Masksjukdom. O. T. S. 
<b>Änglabröder.</b> Se Gichtel. 
<b>Änglahelsningen.</b> Se Ave Maria. 
<b>Änglakörer</b> (Lat. <i>chori</i> l. <i>ordines angelorum</i>). Med stöd af en skrift »De coelesti hierarchia», som ansågs vara författad af Dionysius Areopagita, tänkte sig medeltidskyrkan änglarna (de himmelska härskarorna) fördelade i tre stora grupper, hierarkier (<i>triones</i>). Dessa motsvarade de tre verldarna: urbildernas, de rörliga himlarnas och den jordiska, och hvar och en af dem innehöll tre körer (ordningar). Den första hierarkien omfattar 1) seraferna (<i>seraphim</i>), 2) keruberna (<i>cherubim</i>) och 3) tronerna (<i>throni</i>). Dessa tre körer omgifva likt en hofstat den allsmäktiges tron, »fröjdas af Guds anletes närvaro, genomströmmas af hans kärlek, vishet och kraft samt höja eviga hymner till hans lof». Tronerna förkunna Guds vilja för den mellersta hierarkien, som omfattar 4) väldena (<i>dominationes</i>), hvilka mottaga befallningarna, 5) krafterna (<i>virtutes</i>), som leda 
<i>Mikael</i> (miniatur från 1300-talet). 
stjernornas och planeternas lopp och utföra de gifna befallningarna, samt 6) makterna (<i>potestates</i>), som undanrödja hvarje hinder för dessas fullgörande. De jordiska tingen förvaltas af den tredje hierarkien, som omfattar 7) furstendömena (<i>principatus</i>), folkens och 
<i>Gabriel.</i> 
konungarikenas skyddsänglar, 8) ärkeänglarna (<i>archangeli</i>), som äro religionens väktare och bära de frommes böner upp till Gud, samt 9) änglarna (<i>angeli</i>), som vårda sig om de enskilda menniskorna och förläna åt djuren, örterna, metallerna och stenarna deras egenskaper. — I den bildande konsten framställas änglarna i skön, ungdomlig menniskogestalt, bevingade och fullständigt klädda, oftast i en hvit, ideal drägt 
page_number=268, index= - Änglakörer (Lat. chori l. ordines angelorum) - Ängsanis (bockrot). Se Pimpinella - Ängsborst. Se Nardus 1 - Ängsbräsma, ängskrasse, Cardamine pratensis, bot., är en vacker, medelstor ört - Ängsdun (ängsull). Se Eriophorum - Ängshöken. Se Kärrhökarna - Ängskafle, kaflegräs, Alopecurus pratensis L., bot., ett mer eller mindre högväxt gräs - Ängskampe, bot. Se Phleum - Ängsknarren. Se Grässkäran - Ängskovall, Se Melampyrum - Ängskrasse. Se Ängsbräsma - Ängsnejlika. Se Dianthus - Ängsodling. Se Ängar - Ängspiplärkan. Se Piplärkslägtet - Ängsruta. Se Thalictrum - Ängsskära, färgskära, Serratula tinctoria L., bot. - Ängssnärpa. Se Grässkäran - Ängssvingel. Se Festuca - Ängssyra. Se Rumex - Ängsull. Se Eriophorum - Ängsvall. Se Ängar - Ängsvattning. Se Ängar - Ängsvial. Se Lathyrus - Ängsö. Se Engsö - Äntra, sjöv. 1. Uppklifva i tacklingen - Äntra. 2. Öfvermanna ett fientligt fartyg - Äppelbo, socken i Kopparbergs län - Äpple, hortik., frukten af äppleträdet, Pyrus malus, är otvifvelaktigt ett af de vigtigaste fruktslag 
(renaissancens framställning af änglar såsom nakna, bevingade gossebarn, »putti», är att betrakta som en reminiscens från den antika konstens genier). Då de tänkas som lefvande och prisande Herren, afbildas de trakterande olika musikinstrument eller sjungande. Den förnämste ärkeängeln, <i>Mikael</i> (<i>quis ut Deus?</i>), är vanligen klädd i ridderlig rustning (oftast utan hjelm) och väpnad med ett flammande svärd eller med en 
<i>Seraf</i> (mosaik från den gammalkristna tiden). 
<i>Seraf</i> (1300-talet). 
lans (han bekämpar de änglar, som affallit från Gud) eller försedd med en våg (han väger de aflidnes själar). <i>Gabriel</i> (<i>fortitudo Dei</i>), bebådelsens och nådens ängel, är hvitklädd, med en liljestaf eller liljestängel i handen, och <i>Rafael</i> (<i>medicina Dei</i>), som beledsagar Tobias, är klädd i pilgrimsdrägt. Den österländska kyrkan räknar äfven <i>Uriel</i> (<i>lux Dei</i>) till ärkeänglarna. Han bevakar Kristi graf och bär en pergamentsrulle eller bok (se vidare de särskilda artiklarna om dessa fyra änglar). De änglar, som tillhöra furstendömena, bära spira. Makterna hafva flammande svärd, krafterna en törnekrona i högra och en kalk i venstra handen, väldena spira och svärd eller kors. Tronerna framställas ofta som bevingade eldhjul med många ögon på vingarna, keruberna som änglar eller barnhufvud med två (eller fyra) vingar, seraferna som änglar (stundom endast som hufvud) med sex vingar, af hvilka ett eller två par betäcka kroppen likt en klädnad. Se vidare Ängel. 
<b>Ängsanis</b> (bockrot). Se Pimpinella. 
<b>Ängsborst.</b> Se Nardus 1. 
<b>Ängsbräsma,</b> ängskrasse, <i>Cardamine pratensis, bot.,</i> är en vacker, medelstor ört af nat. fam. <i>Cruciferae</i> Adans., kl. <i>Tetradynamia</i> L. Stjelkbladens flikar äro mycket smalare än rotbladens. Kronbladen äro hvita och minst 3 gånger längre än fodret, med utböjd omvändt äggrund skifva. Denna ört förekommer sällsynt med dubbla blommor (jfr Fördubbling). Den förökar sig genom grenskott från rosetten vid stjelkens bas. O. T. S. 
<b>Ängsdun</b> (ängsull). Se Eriophorum. 
<b>Ängshöken.</b> Se Kärrhökarna. 
<b>Ängskafle,</b> kaflegräs, <i>Alopecurus pratensis</i> L., <i>bot.,</i> ett mer eller mindre högväxt gräs (nat. fam. <i>Gramineae</i> Juss., kl. <i>Triandria</i> L.) med mjuka, platta blad och för känseln len, cylindrisk axvippa, som är trubbig och har åtminstone 4-axiga grenar. Skärmfjällen äro längs kölen långt och tätt hvitludna, hvarigenom ängskaflen lätt skiljes från den sträfva timotejen l. ängskampen (se Phleum). O. T. S. 
<b>Ängskampe,</b> <i>bot.</i> Se Phleum. 
<b>Ängsknarren.</b> Se Grässkäran. 
<b>Ängskovall,</b> Se Melampyrum. 
<b>Ängskrasse.</b> Se Ängsbräsma. 
<b>Ängsnejlika.</b> Se Dianthus. 
<b>Ängsodling.</b> Se Ängar. 
<b>Ängspiplärkan.</b> Se Piplärkslägtet. 
<b>Ängsruta.</b> Se Thalictrum. 
<b>Ängsskära,</b> färgskära, <i>Serratula tinctoria</i> L., <i>bot.,</i> en till nat. fam. <i>Synanthereae</i> Rich., kl. <i>Syngenesia</i> L., hörande nästan glatt ört med lyrformiga, hela blad, en eller några få blomkorgar, med nästan cylindriska holkar af flere rader tilltryckta, tegellagda, olikstora fjäll, de yttre kort uddspetsiga. Å det borstfjälliga blomfästet sitta endast rörformiga blommor (flocken <i>Cynarocephalae</i>), alla 2-könade, vanligtvis röda, undantagsvis gulhvita. Skalfrukternas pensel är ljust rödgul. Den torkade örten innehåller ett gult färgämne, som begagnas till färgning. O. T. S. 
<b>Ängssnärpa.</b> Se Grässkäran. 
<b>Ängssvingel.</b> Se Festuca. 
<b>Ängssyra.</b> Se Rumex. 
<b>Ängsull.</b> Se Eriophorum. 
<b>Ängsvall.</b> Se Ängar. 
<b>Ängsvattning.</b> Se Ängar. 
<b>Ängsvial.</b> Se Lathyrus. 
<b>Ängsö.</b> Se Engsö. 
<b>Äntra,</b> <i>sjöv.</i> 1. Uppklifva i tacklingen. — 2. Öfvermanna ett fientligt fartyg genom att öfvergå till detsamma och tvinga dess besättning att gifva sig. De af ett örlogsfartygs manskap, som tillhöra äntringsafdelningen, kallas äntergastar. Dessa voro förr väpnade med änterbila (en kortskaftad yxa, försedd med en utstående pik i den mot eggen motsatta delen) till anfall och för strid man mot man samt än t er pik (ett långt träspjut med jernspets), hvarmed äntringen skulle afslås. Vid äntring nyttjades dessutom en med en bit ketting och en lång lina försedd fyrarmad dragg, änterdragg, som från underrårnas nockar kastades öfver i det fientliga fartygets reling för att fasthålla detsamma. Ofvanför det anfallna fartygets reling uppspändes ett nät, äntrings- l. änternät, för att försvåra eller hindra äntringen. L. H. 
<b>Äppelbo,</b> socken i Kopparbergs län, Malungs tingslag. Areal 37,644 har. 1,719 innev. (1892). Ä. utgör ett konsistorielt pastorat, Vester-Dals kontrakt. 
<b>Äpple,</b> <i>hortik.,</i> frukten af äppleträdet, <i>Pyrus malus,</i> är otvifvelaktigt ett af de vigtigaste fruktslag, som allmänt odlas till nytta och njutning. Denna frukts köttiga massa är en omgestaltning af blomfodrets sammanvuxna pip och ej, såsom i senare tider af somliga botanister antagits, en utvidgning af blomfästet Man ser nämligen å många äpplefrukter under deras utbildning eller tillväxt 5 sömmar å äpplets yta, hvilka utmärka fogarna mellan de 5 foderbladen, hvarjämte anordningen af kärlen i 5 grupper i äpplet antyda en uppkomst af blad (se Äpplefrukt). Det har gått med 
page_number=269, index= - Äpple, hortik., frukten af äppleträdet, Pyrus malus, är otvifvelaktigt ett af de vigtigaste fruktslag - Äpplefrukt, pomum., bot., är en s. k. »skenfrukt» l. falsk frukt, hvars köttiga massa utgöres af de fem blomfoderbladen - Äpplesyra, kem., en af Scheele upptäckt, i växtriket allmänt förekommande organisk syra - Äppleträd. Se Apel, Pyrus och Äpple - Äpplevifveln. Se Fruktvifveln och Snabelbaggar - Ära. Många äro de åsigter, som inom etikens historia framstälts om ärans betydelse ur sedlig synpunkt 
äppelträdet som med de allra flesta sedan urminnes tider odlade växter: det har förlorat sitt ursprungliga fädernesland. Man har utan grund antagit, att äppleträdet skulle härstamma från Kina, men det är sannolikare, att det leder sina anor från några arter, som växa i mellersta och vestra Asien, måhända från trakterna söder om Kaspiska hafvet eller från Armenien, hvarifrån Europa har fått så många kulturväxter. Äfven detta är dock endast en gissning, men säkert är, att äppleträdet växer vildt i många land, äfven i Sverige, der »surapeln» icke är så alldeles sällsynt å ängsbackar i södra och mellersta delarna af landet upp till Gestrikland. — Bland de vilda äppleträden finnas äfven sådana, som hafva beskt smakande frukt. Emellertid har under århundradenas lopp genom odlingens inverkan en snart sagdt otalig mängd olika varieteter af äpplen uppkommit, hvilka skilja sig från hvarandra genom storlek, form, färg, fruktköttets beskaffenhet, arom, smak o. s. v. Likaledes hafva i Sverige åskilliga utmärkta äpplesorter uppkommit, bland hvilka må nämnas, såsom särdeles framstående, följande: Åkerö-äpple, Sparreholms- och Säfstaholms-äpple, det sedan lång tid tillbaka välkända Stenkyrke-äpplet och Rosenhägern samt de mindre utbredda Hörningsholms-, Kavelås-, Värnanäs- och Kesäters-äpplena. Särskildt förtjenar Ringstads-äpplet att omtalas, emedan det är en utmärkt rikt bärande fruktsort, ovanligt härdig, som kan odlas långt upp i Norrland, och den enda i Sverige odlade sort, som starkt påminner om det s. k. Baldwin-äpplet, hvilket hitförts från Amerika, och hvars odling under senare åren genom öfversändandet af ympqvistar blifvit införd och börjat småningom spridas i Sverige. Man kan efter mognadstiden och hållbarheten fördela de olika sorterna af äpplen i följande grupper, hvilka dock visa öfvergångar sinsemellan, nämligen 1) sommarfrukt (mogen i midten eller slutet af Aug. och i Sept.): <i>Hampus, Astrakan</i> (hvit, röd), <i>Gryllenkrooks, Hvit gylling, Säfstaholms-</i> och <i>Oranie-äpple</i> m. fl.. 2) höstfrukt (Sept–Okt.): <i>Kafvelås</i> (= <i>Pott-äpple</i>); <i>Ringstads-äpple</i> (hållbart till i Januari), <i>Sparreholms-, Skarlakans-parmän</i> (= <i>Ölands kungsäpple</i>) och <i>Kesäters-äpple</i> m. fl., 3) vinterfrukt (sent mogen eller mognar efter aftagningen och är hållbar under större delen af vintern, somliga slag ända till Maj): <i>Grågylling</i> (= <i>vinter-Postaf</i>), <i>Gravenstein-</i> (trädet något ömtåligt), <i>Stenkyrke-, Kalmar glasäpple</i> (= Spansk renett), <i>Melonäpple, Åkerö-, Ribston-</i> och <i>Rosenhäger-äpple</i> m. fl. — Åtskilliga äpplen sammanföras i grupper med anledning af formen eller någon annan gemensam egenskap. Så har man sammanfört i en grupp de bekanta astrakanerna, hvilka hafva ett lösare kött och i regeln helt eller delvis blifva halfgenomskinande, »klara». Denna egenskap tillkommer dock äfven åtskilliga äpplen, hvilka icke föras till Astrakanerna, t. ex. Oranie-äpplet och Säfstaholms-äpplet, likväl icke som regel, men under gynsamma somrar. Renetter benämnas regelbundet rundade äpplen med vanligen tjockt, icke sällan nästan läderartadt skal, som oftast har en enformig grön-gråaktig färg såsom omogna, hvilken färg hos svenska renetter vid mognaden öfvergår till grå-gul-brun och hos utländska vanligen till gråbrun. Många flere sådana grupper kunna anföras bland utländska äpplesorter, såsom Calviller, Rambour, Ribston, Parmän m. fl., om hvilka närmare underrättelser kunna inhemtas ur pomologiska handböcker. Den största i Sverige odlade äppiesort torde vara <i>Alexander-äpplet,</i> som har vacker färg, men för öfrigt icke värderas synnerligen högt. — Äpplefrukten bör plockas försigtigt från trädet, så att stötar undvikas, och uppläggas å hyllor i en luftig och sval fruktkammare, som dock bör vara frostfri. Under sådan behandling och förvaring hålla äpplena sig längre, och vinterfrukten genomgår sin eftermognad och blir först då rätt njutbar. — Kännedomen om äpplena och deras odling m. m. kallas pomologi (se d. o.) — Äpplen äro i friskt, torkadt och syltadt tillstånd en vigtig handelsartikel. De begagnas till födoämnen samt till beredning af äpplevin (cider), ättika och bränvin. Äpplet var hos grekerna en symbol af den sinliga kärleken och fruktsamheten, och det har spelat en rol äfven i mytologien (jfr berättelserna om Eris, Hesperiderna, Idun, syndafallet). — Om det. s. k. riksäpplet se d. o. O. T. S. 
<b>Äpplefrukt,</b> <i>pomum, bot.,</i> är en s. k. »skenfrukt» (se d. o.) l. falsk frukt, hvars köttiga massa utgöres af de fem blomfoderbladen. Dessa hafva sammanvuxit med hvarandra och med de läderartade eller pergamentshårda fruktbladen, som bilda de egentliga frögömmena inuti den af fodret uppkomna köttiga massan af äpplen, qvitten, päron o. s. v. Oxelns och rönnens frukter kallas af allmänheten bär, emedan de äro mycket mindre och omgestaltningen der icke är så tydlig och påtaglig som hos t. ex. äpplet, der man hos vissa slag under utväxandet af den falska frukten kan få se föreningssömmarna mellan de förtjockade foderbladen. Man har velat förklara äpplefrukten genom antagandet att den köttiga massan skulle vara den uppsvällda axelspetsen eller det utsvällda blomfästet, men det håller icke streck att göra en jämförelse med nyponet, der på insidan af den urhålkade stjelkspetsen sitta hela småfrukter, icke några särskilda frön i rum, bildade af fruktbladen. Deremot är det en ganska vanlig företeelse att blomfodret växer fast kring hela frukten, såsom hos den enkla och den dubbla skalfrukten, ehuru fodret i dessa slags frukter icke sväller upp och blir köttigt (jfr Äpple). O. T. S. 
<b>Äpplesyra,</b> <i>kem.,</i> en af Scheele upptäckt, i växtriket allmänt förekommande organisk syra, C2 H3 (O H) (C O2 H)2, som är skarpt sur och bildar färglösa, lättlösliga kristallgyttringar. P. T. C. 
<b>Äppleträd.</b> Se Apel, Pyrus och Äpple. 
<b>Äpplevifveln.</b> Se Fruktvifveln och Snabelbaggar. 
<b>Ära.</b> Många äro de åsigter, som inom etikens historia framstälts om ärans betydelse ur sedlig synpunkt. Denna betydelse har både öfver- och underskattats. Öfverskattats har den, när sedligt värde i det hela likstälts med ära, hvilket då betyder, att detta värde skulle 
page_number=270, index= - Ära. Många äro de åsigter, som inom etikens historia framstälts om ärans betydelse ur sedlig synpunkt - Ära och frihet, ett hemligt »vitterhetssamhälle», som stiftades i Stockholm d. 8 April 1786 - Ärekränkning (injurie), jur., en handling, hvilken är straffbar såsom uttryck af ringaktning för en annan person eller såsom egnad att framkalla ringaktning för denne hos andra menniskor 
bero af andra menniskors opinioner. Träffande anmärker den äfven i etiskt afseende store reformatorn Paulus mot en sådan uppfattning: »Mig är det en ganska ringa ting, att jag varder dömd af eder eller af en mensklig [dome-] dag; den, som dömer mig, är Herren» (1 Kor. 4: 3, 4). Han appellerar dermed från menniskors omdöme i moraliska ting till en högre instans, som uppenbarar sig i sjelfva samvetet. Det nämnda öfverskattandet af ärans betydelse fortlefver likväl och har i viss mån fått näring, mindre genom antika än specifikt germanska åskådningssätt. I duellväsendet och liknande företeelser har det fått sitt allbekanta uttryck och ledt till hela det etiska åskådningssättets förytligande, t. o. m. till uppställandet af en moral, som skulle stå öfver den vanliga, en moral för s. k. »honnörssaker», för hvilka alla andra menskliga hänsyn skulle vika. Å andra sidan underskattas ärans betydelse, när man blir likgiltig för andras opinioner eller åtminstone gifver dem värde blott såsom medel för andra ändamål (lycka och framgång m. m.). Detta hvilar djupast och innerst på ett menniskoförakt, som underkänner beroendet af andra äfven i inre afseende. Den rätta lösningen torde vara den att man fasthåller äran som ett i sig godt, i betydelsen af något, som den sedlige bör för dess egen skull eftersträfva, enär han derigenom aktar andra och erkänner sitt i djupaste mening personliga förhållande till dem och till menskligheten i det hela, men å andra sidan ej tillmäter den absolut värde i en bemärkelse, som skulle innebära, att för hänsyn till henne alla andra menskliga intressen finge vika. Äran bör m. a. o. betraktas som ett sinligt godt i sedlighetens tjenst, hvaraf ock följer, att resultatet i detta liksom i andra fall aldrig blir det, som i sig sjelf har värde. — För öfrigt gifves det äfven olika former af ära i lifvets olika förhållanden, t. ex. familjeära, yrkesära m. m., hvilka dock ytterst måste återföras till den personliga äran, hvars etiska betydelse ligger i medvetandet om individens organiska samband med det personligt fattade slägtet, endast detta samband fattas såsom individuelt. Se vidare Ärekränkning. L. H. Å. 
<b>Ära och frihet,</b> ett hemligt »vitterhetssamhälle», som stiftades i Stockholm d. 8 April 1786, tre dagar efter Svenska akademiens invigning, af 18 män, bland hvilka de mest kände torde vara A. G. Silfverstolpe, K. Nordforss, Gabr. Eurén, P. U. Enbom och K. F. Ehrensvärd(-Gyllembourg). Den ordenslika hemlighetsfullheten inom samfundet var strängt omgärdad. Stadgarna, som ännu finnas i behåll (i k. biblioteket), visa, att ordens vittra verksamhet var noga reglementerad. Medlemmarnas antal var faststäldt till 20. Medlem, som ej inom året inlemnat något vittert arbete, uteslöts »för evärldlig tid». Sammankomst hölls hvarje söndag, och de inlemnade arbetena granskades af en nämnd. Man förberedde våren 1788 utgifvandet af en samling sådana alster, men ingen tryckning synes hafva kommit till stånd, och samfundets öden förlora sig från denna tid i dunkel. Jfr G. Göthe: »Hist. öfversigt af de vittra samfunden i Sverige» etc. (1875). 
<b>Ärekränkning</b> (injurie), <i>jur.,</i> en handling, hvilken är straffbar såsom uttryck af ringaktning för en annan person eller såsom egnad att framkalla ringaktning för denne hos andra menniskor. Straffbestämmelser för sådana handlingar återfinnas i alla strafflagar. Hvad det är, som dervid skyddas emot missaktning, är en svår och mycket omtvistad fråga. Säkert är, att svaret å densamma måste utfalla olika för olika tider, ofta äfven med afseende å samma tid olika för olika land. Hvad den nuvarande svenska rätten beträffar, torde denna icke under verklig ärekränkning hänföra andra gerningar än sådana, hvilka innebära eller äro egnade att verka missaktning för någons sedliga värde. Hvad som endast och allenast innefattar ett underkännande af en persons begåfning, kunskaper, yrkesskicklighet o. s. v. blir icke att anse såsom någon ärekränkning. För öfrigt åtnjuter en persons sedliga värde ej i hela sin utsträckning rättsligt skydd emot missaktning. Moraliskt pligtig är man visserligen att behandla en person med all den aktning, som han förtjenar, och att afhålla sig från allt, som kan komma andra att underskatta hans förtjenster, men ärekränkning i juridisk mening blifva endast sådana handlingar, hvilka angripa det minimimått af sedligt värde, som erfordras, för att man skall vara att anse såsom en vanlig hederlig och ärbar menniska. — Såsom en särskild svårare art af ärekränkning framhålla lagarna vanligen den form deraf, som kallas <i>förtal.</i> Dermed förstås en beskyllning för en bestämd dålig handling, hvilken beskyllning framställes till eller i närvaro af andra personer än den, som är föremål derför. Den svenska strafflagens ärekränkningskapitel (16 kap.) egnar åt förtalet tvänne §§, af hvilka den ena handlar om beskyllningar för brott, den andra om utsättande af rykte om gerning eller last, som ej är straffbar enligt lag, men eljest menlig för någons ära, goda namn och medborgerliga anseende. I sistnämnda § talas derjämte om den, som utsätter rykte emot annan om gerning, som är menlig för hans »yrke, näring eller fortkomst», och, för såvidt dervid äfven afses rykten, hvilka ej äro nedsättande i sedligt afseende, straffas här något, som i sjelfva verket faller utom ärekränkningsbegreppets område. — Med hänsyn till den yttre form, hvari ärekränkningen eger rum, plägar man skilja emellan <i>verbalinjurier,</i> som ske i ord, <i>realinjurier,</i> som ske medelst handgripligheter, samt <i>symboliska injurier,</i> som ske genom bilder eller åtbörder. I afseende å gerningens inre sida har man af ålder inom teorien fordrat s. k. <i>animus injuriandi,</i> och denna fordran är fullt riktig, såvida dermed endast förstås, att gerningsmannen skall vara medveten om sin gernings egenskap att kränka annans ära. Deremot behöfver motivet ingalunda vara en önskan hos gerningsmannen att få sjelf visa eller hos andra väcka ringaktning för den person, som är föremål för ärekränkningen. Äfven den begår ärekränkning, som, t. ex. för att vinna ett vad, riktar ett ärekränkande tillmäle till en person, hvilken han i sjelfva verket alls ej vill något ondt. — Straffet för ärekränkning 
page_number=271, index= - Ärekränkning (injurie), jur., en handling, hvilken är straffbar såsom uttryck af ringaktning för en annan person eller såsom egnad att framkalla ringaktning för denne hos andra menniskor - Äreminne, en numera urmodig form af akademisk vältalighet - Ärenpris. Se Veronica - Äreport. Se Triumfbåge - Ärfdabalken, jur., den afdelning af 1734 års lag, som angår arf, testamente och förmynderskap 
kan vid svårare former af förtal blifva straffarbete, men är i allmänhet fängelse eller böter (som här kunna gå upp ända till 1,000 kr.), i lindriga fall till och med blott böter. I regeln hör detta brott ej under allmänt åtal, utan kan åtalas blott af målseganden. — En särskild svårighet vid ärekränkningsbrottens legislativa behandling erbjuder frågan om betydelsen af en invändning att det nedsättande omdöme, som gerningen uttrycker eller är egnad att framkalla, öfverensstämmer med verkliga förhållandet, en s. k. <i>exceptio veritatis.</i> Det finnes naturligen ingen anledning att emot missaktning skydda ett annat sedligt värde än det, som verkligen existerar. Ingen kan hafva rättsligt anspråk på att behandlas och betraktas såsom bättre, än han verkligen är. I och för sig vore det derför det riktiga att låta ärekränkningsstraff uteblifva i alla sådana fall, der den missaktning, som gerningen innebär eller kan väcka, ej är mer, än hvad föremålet gjort sig förtjent af. Af farhåga för att eljest lemna ett öppet fält för skandalen hafva emellertid många lagar stadgat allahanda inskränkningar i rätten att vid åtal för ärekränkning bevisa yttrandets befogenhet. Särskildt går den svenska strafflagen mycket långt dervidlag. Den medgifver sådan bevisning allenast då det är fråga om beskyllningar för brott, och det enda tillåtna bevismedlet är en dom, hvarigenom den ifrågavarande personen förklaras skyldig till brottet. Har brottet ej varit föremål för domstols pröfning, kan under vissa förutsättningar beviljas anstånd med ärekränkningsmålet, på det att den tilltalade må blifva i tillfälle att åvägabringa en dom, som visar sanningen af hans beskyllning. All annan bevisning om det nedsättande omdömets berättigande är förbjuden enligt svensk lag. J. H–r. 
<b>Äreminne,</b> en numera urmodig form af akademisk vältalighet, utgörande en karakteristik af någon stor man med ensidigt lofprisande af hans förtjenster och öfverskylande af hans fel samt med uppbjudande af all retorisk konst och utsmyckning i framställningssättet. Äreminnets ursprung kan spåras tillbaka till antiken. Enligt Diodorus Siculus var det i Egypten öfligt, att presterna höllo inför det församlade folket loftal öfver aflidna konungar. Hos grekerna firades i kollektiva högtidstal krigare, som stupat för fosterlandet (t. ex. Perikles' tal öfver de första athenare, som föllo i peloponnesiska kriget), och hos romarna höllos minnestal öfver enskilda framstående personer (t. ex. af Valerius Publicola öfver Brutus, af Antonius öfver Caesar, af Nero öfver Claudius, af Marcus Aurelius öfver Antoninus, hvilka tal emellertid icke bevarats till efterverlden). Äfven såsom rent literärt och retoriskt arbete var äreminnet icke främmande för de gamle (se Panegyrik), och retorerna i Rom ända till slutet af 500-talet funno i panegyriken en säker väg till rykte och de stores gunst. Efter akademiers instiftande i det nyare Europa kom äreminnet till heders, hufvudsakligen i den form det hade fått under senromerska tiden, och gjordes till föremål för akademiska pristäflingar, i synnerhet i Frankrike. Sedan vältaligheten der länge strött underdånigt smicker för Ludvig XIV, egnade man den i stället åt prisandet af den klassiska forntidens ryktbara män, och arten bragtes till fulländning af A. L. Thomas (1732–85). Hos denne var en stoisk kärlek till frihet och dygd uppdrifven till en permanent hänförelse, som yttrar sig i en entonigt ståtlig och högtrafvande stil, ett hopande af abstrakta uttryck och konstlade omskrifningar, med undvikande af att nämna tingen vid deras rätta namn. Stilen utmärkes derjämte af sentensrikhet och utarbetning i de minsta detaljer. Arten kom högt i anseende, emedan den lämpade sig för framställning af upplysningsfilosofiens läror i en högtidlig och förnäm form. I Sverige odlades den först af A. J. von Höpken, men fick insteg i synnerhet genom Svenska akademien; Gustaf III vann sjelf stora priset med sitt äreminne öfver Torstensson, och kort derefter bragtes arten till fulländning af Lehnberg (se denne). Äreminnet hade ett estetiskt, idealiserande syfte, vida skildt från den osminkade historiska framställningens. Fylld af vördnad för sitt föremål, ville loftalaren icke uppehålla sig vid skuggsidorna, men framställa det betydelsefulla hos en stor man, renadt från tillfällighetens slagg. Emellertid är det svårt att vara i ekstas ett helt minnestal igenom, utan att detta sker på bekostnad af natur och sanning. Det vardt följaktligen af nöden att hemta anledningar utifrån, att införa episoder, målningar och liknelser, så att lätt nog formen blef förmer än innehållet. 
<b>Ärenpris.</b> Se Veronica. 
<b>Äreport.</b> Se Triumfbåge. 
<b>Ärfdabalken</b> (Fornsv. <i>aerfþar-, arfþar-, aerfþa-balker</i>), <i>jur.,</i> den afdelning af 1734 års lag, som angår arf, testamente och förmynderskap. Ärfdabalken innehåller 23 kapitel, af hvilka kap. 1–15 omfatta arfsrätten (<i>successio ab intestato</i>), kap. 16–18 testamentsrätten (<i>successio ex testamento</i>) samt kap. 19–23 förmynderskapsrätten. 
De gamla svenska lagarna, såvidt de äro i balkar indelade (se Balk), hafva en särskild ärfdabalk, med undantag af äldre Vestmannalagen, som saknar sådan balk och har motsvarande stadganden införda i »Gipningabalkirs» senare del. Men de gamla lagarnas ärfdabalk innefattar blott arfsrätten (<i>aerfþ</i> = <i>successio ab intestato</i>), hvaremot de fordom ganska knapphändiga bestämmelserna angående testamente och förmynderskap återfinnas till största delen i andra balkar, beträffande testamente hufvudsakligen i resp. »kirkiu»- och kristnubalkar» och rörande förmynderskap i de balkar, som afhandla äktenskapsrätten, hvarvid bör märkas, att Uplandslagen, yngre Vestmannalagen och Helsingelagen, hvilka sakna särskild giftermålsbalk, upptaga till ärfdabalkarna jämväl äktenskapsrätten. Sedan förmynderskaps- och testamentsrätterna, till följd af ändrade förhållanden och vacklande praxis, närmare utvecklats genom tre större, särskilda förordningar, nämligen K. M:ts förordn. d. 27 April 1667 ang. inrättandet af en s. k. arfs- och förmyndarekammare i Stockholm, K. M:ts Förmyndareordning d. 17 Mars 1669 
page_number=272, index= - Ärfdabalken, jur., den afdelning af 1734 års lag, som angår arf, testamente och förmynderskap - Ärftlig besittningsrätt (till jord). Se Åborätt - Ärftlighet. Såsom fall af ärftlighet betecknas i det dagliga lifvet sådana företeelser som att vissa egendomligheter i kroppsformen, vissa utpräglade naturanlag eller böjelser, vissa missbildningar eller vissa sjukdomsanlag återfinnas hos flere individer med gemensam härstamning 
samt K. M:ts Stadga och förordning ang. testamente d. 3 Juli 1686, hänförde den i Dec. sistn. år konstituerade Kungl. Lagkommissionen, efter någon tvekan, stadgandena ang. testamente och förmynderskap till ärfdabalken, så att denna redan i kommissionens första förslag af år 1690 erhöll det innehåll, som den sedermera bibehållit såväl i kommissionens alla följande förslag som i 1734 års lag. För kännedom om Lagkommissionens berörda förslag hänvisas till J. Nilsson: »Bidrag till Ärfdabalkens historia 1686–1736 II: 1 Förslagen till Ärfdabalk» (Upsala Univ:ts »Årsskrift», 1892). 
Bland de förordningar, som efter 1734 års lags tillkomst medfört väsentliga ändringar i ärfdabalken, märkas k. förordn. d. 19 Maj 1845 ang. lika arfsrätt för man och qvinna samt ang. ändrad lydelse af 3:dje kapitlet om bak- och sidoarf, k. förordn. d. 18 Sept. 1862 ang. urarfvagörelse m. m., till följd hvaraf 10:de kap. (»Huru gäld vid dödsfall gäldas bör») upphört att gälla, k. förordn. d. 21 Dec. 1857 ang. hvad i testamente gifvas må så ock om gåfva af fast egendom, hvarigenom §§ 1–5 i 17:de kap. (äfvensom Jordabalkens 8:de kap.) upphäfts, samt lagen d. 18 April 1884, hvilken är den sista af de tre förordningar, som i följd ersatt 23:dje kap:s föreskrifter ang. förmyndares redovisningsskyldighet. — Det mest betydande, hela ärfdabalken omfattande arbete, som hittills utkommit, är Nordling: »Föreläsningar öfver Ärfda Balken (3:dje uppl., 1885). –s N. 
<b>Ärftlig besittningsrätt</b> (till jord). Se Åborätt. 
<b>Ärftlighet.</b> Såsom fall af ärftlighet betecknas i det dagliga lifvet sådana företeelser som att vissa egendomligheter i kroppsformen (särskildt ansigtsbildningen), vissa utpräglade naturanlag eller böjelser, vissa missbildningar eller vissa sjukdomsanlag återfinnas hos flere individer med gemensam härstamning. Är det en egenskap hos aflägsna förfäder, som går igen hos en individ med öfverhoppande af mellanliggande slägtled, föreligger s. k. atavism (se d. o.). Forskar man närmare efter de möjliga orsakerna till en dylik öfverensstämmelse, så finner man i många fall, att individerna utvecklat sig under samma yttre förhållanden (klimat, föda, yrke, uppfostran o. s. v.) och till följd deraf fått en del förvärfvade egenskaper gemensamma. I andra fall kan man afgjordt utesluta inverkan från den omgifning, hvari individen utvecklat sig, såsom orsak till en viss egenskap, och det är sådana egenskaper, som vi beteckna såsom ärfda. — En <i>medfödd</i> egenskap kan antingen vara ärfd eller förvärfvad under fosterlifvet. En egenskap, som vi träffa hos en individ, och hvilken vi måste uppfatta såsom ärfd, kan ofta nog saknas hos föräldrarna. En efterföljande generation har samma allmänna artkarakterer som den föregående, men utgör ej en fullständig upprepning af densamma. Intet är vanligare, än att barnen i en familj eller ungarna i en kull förete betydande olikheter såväl sinsemellan som med föräldrarna, och dessa olikheter kunna ej förklaras ensamt genom antagande af olika inverkan från omgifningen under utvecklingens förlopp. Vi måste uppfatta såväl likheterna som olikheterna såsom ärfda. Från denna synpunkt sedd, är ärftligheten ett inflytande, som jämte omgifningens inverkan bestämmer en individs utveckling. Huru kommer detta inflytande till stånd? Tvänne olika fiskarter lägga sin rom i samma vatten. Romkornen från de olika arterna likna hvarandra i högsta grad; de utveckla sig under samma förhållanden, men slutresultatet blir olika. Emellan romkornet och det färdiga fiskynglet ligger en kontinuerlig serie utvecklingsstadier, hvilken vi kunna följa med mikroskopets tillhjelp. Hvarje efterföljande stadium är betingadt af, är en nödvändig följd af det näst föregående, så att hela förloppet af utvecklingsserien i hvarje särskildt fall är bestämdt genom beskaffenheten af det ursprungliga romkornet. — »Musikaliskt öra» hos en person är en egenskap, som betingas af en särskild utveckling af hörselorganet och af en viss del af hjernans tinningslob. Vi veta, att denna egenskap utvecklas genom öfning, men vi veta också, att vissa personer, äfven om de öfva sig aldrig så mycket, ej kunna blifva musikaliska. Det erfordras härför, som man säger, ett medfödt »anlag», vi kunna säga ett ärfdt anlag. Lika litet nämligen som en person ensamt genom yttre inflytanden kan göras musikalisk, lika omöjligt är det att hänföra uppkomsten af detta anlag hos individen till något inflytande under fosterstadiet. Det återstår då att antaga, att det ifrågavarande anlaget fanns redan hos ägget. Vi komma således till den slutsatsen, att en person är musikalisk derför att hans hörselorgan och en viss del af hans hjerna hafva nått en viss utveckling, som ursprungligen är betingad af en viss beskaffenhet hos den befruktade äggcell (se Ägg), ur hvilken den ifrågavarande individen utvecklat sig. På detta sätt måste de flesta egenskaperna hos den utvecklade individen hänföras hvar och en till någon viss beskaffenhet hos den befruktade äggcellen eller någon del af densamma. Med mikroskopets tillhjelp kan man följa förloppet af befruktningen samt embryots utveckling. En spermatozo intränger i det mogna ägget, och spermatozoens kärna sammansmälter med kärnan i ägget till en kropp, som kommer att utgöra kärnan i den befruktade äggcellen. Denna cell delar sig derefter i tvänne dotterceller och dessa åter i två o. s. v., och på detta satt uppkommer den komplex af celler, som utgör embryot, ur hvilket den nya individens olika väfnader utveckla sig, i det att vid den fortgående förökningen af cellerna dessa småningom antaga bestämda karakterer, såsom epitelceller, nervceller, muskelceller o. s. v. I ägget och spermatozoen förefinnas den kommande individens egenskaper såsom <i>anlag</i> (jfr d. o). På hvilket sätt dessa anlag inom de nämnda kropparna äro representerade, derom har man hyst mycket olika föreställningar. Enligt den moderna uppfattningen äro ägget och spermatozoen celler, jämnställda med de element, af hvilka organismens väfnader äro sammansatta, och till hvilka vi förlägga alla lifsprocosser. De lefvande cellerna i sin ordning måste vi tänka oss 
page_number=273, index= - Ärftlighet. Såsom fall af ärftlighet betecknas i det dagliga lifvet sådana företeelser som att vissa egendomligheter i kroppsformen, vissa utpräglade naturanlag eller böjelser, vissa missbildningar eller vissa sjukdomsanlag återfinnas hos flere individer med gemensam härstamning 
sammansatta af ännu enklare organiska element (komplexer af molekyler), angående hvilkas natur forskningen dock ännu ej lemnat oss någon upplysning. Ur de döda cellerna kunna vi isolera en mängd olika substanser, hvilkas kemiska sammansättning vi med vanliga kemiska metoder kunna lära känna. Men antagandet att den lefvande cellen utgör endast en blandning eller en lösning af ett antal dylika substanser är ej tillräckligt för att förklara de inom den lefvande cellen förlöpande processerna. Begreppet molekyl kunna vi ännu ej omedelbart subordinera under begreppet lefvande cell. Tills vidare skjuta vi in dem emellan föreställningen om en »organisk komplex af molekyler». Dessa molekylkomplexer tillägga vi förmågan att dela sig, tillväxa genom upptagandet af nya molekyler och utföra vissa förrättningar. Såsom exempel på dessa molekylkomplexer kunna klorofyllkornen i växtcellen anföras. — Vid alla spekulationer angående ärftlighetens natur har föreställningen om dylika elementardelar af en cell spelat en mycket vigtig rol. Man har hänfört de olika anlagen till dylika molekylkomplexer inom ägget och spermatozoen. Darwin framställde en hypotes om en s. k. <i>pangenesis:</i> hvarje cell alstrar på sina olika utvecklingsstadier s. k. <i>gemmulae,</i> små kroppar, hvilka sedan cirkulera inom organismen. Ägget och spermatozoen innehålla en mängd sådana gemmulae, som förefunnits inom moder-, resp. fader-organismen och öfverföras till den nya individen. På detta sätt utöfvar faderns och moderns hela organism ett inflytande på afkommans utveckling. Åtskilliga gemmulae utveckla sig ej hos den närmaste afkomman, utan först hos senare generationer. Denna hypotes om »pangenesis» stöter på flere svårigheter. De s. k. gemmulae skulle antagas cirkulera i blodet, men man kan ej genom blodtransfusion öfverföra egenskaper från en individ till en annan. Det väsentliga i pangenesisteorien, nämligen tanken att vissa materiella delar — molekylkomplexer — från fader- och moder-organismen medelst könsprodukterna (spermatozo och ägg) öfverföras till embryot och bestämma gången af dess utveckling, är upptaget i senare försök att utreda ärftlighetens natur. Nägeli framhåller, att af den materia, som ingår i en lefvande cell, en del kan anses förhålla sig passivt vid cellens lifsverksainhet. Denna del af cellmassan, som han kallar <i>näringsplasmat,</i> utgör det material, som på olika sätt omformas vid cellens olika förrättningar. En annan del af cellen — det s. k. <i>idioplasmat</i> — spelar ungefär samma rol som ett ferment; idioplasmat påverkar näringsplasmat, bestämmer de förändringar, som detta material undergår, utan att sjelf dervid förändras. Vid cellens delning öfvergår idioplasmat oförändradt till dottercellerna och öfverför dervid modercellens egenskaper till dessa senare. Idioplasmat antages af Nägeli förefinnas i organismens alla celler och medelst könsprodukterna öfverföras från den ena generationen till den andra. Denna åskådning förutsätter emellertid, att, på samma sätt som hos växten en knopp, en lök, en stickling kan utveckla sig till en fullständig växtindivid, likaledes hvilken växt- eller djurcell som hälst skall kunna gifva upphof till en ny individ. Denna förmåga tillkommer dock endast ett slags celler, nämligen <i>groddepitelcellerna</i> (se Ägg), från hvilka äggen, resp. spermatozoerna, leda sitt ursprung. Weismann antager derför, att af de celler, som utgöra embryot, endast grodd-epitelet bibehåller i oförändrad form det ursprungligen i den befruktade äggcellen befintliga idioplasmat. Inom de öfriga cellerna differentieras idoplasmat — förlorar utvecklingsmöjligheter, förenklas till sin byggnad — samtidigt med att dessa celler antaga allt bestämdare karakterer af vissa väfnadsceller: nervceller, muskelceller, körtelceller o. s. v. Af det ursprungliga idioplasmat i den befruktade äggcellen differentieras en del till <i>kroppsidioplasma</i> i de olika väfnadscellerna, under det att en annan del i oförändrad form deponeras inom groddepitelet såsom <i>groddplasma</i> och öfverföres till efterföljande generationer. På detta sätt bibehålles groddplasmats kontinuitet. 
R. Hertwig har påvisat, att cellkärnan innehåller en substans, som möjligen kan identifieras med idioplasmat, nämligen <i>nukleinet</i> eller <i>kromatinet,</i> såsom denna substans äfven kallas till följd af sin benägenhet att upptaga färgämnen. Cellens delning är alltid förbunden med vissa egendomliga förändringar i kärnan. Kromatinet anordnas i form af trådslyngor, s. k. <i>kromosoomer</i> eller <i>kärnsegment.</i> Hvar och en af dessa bildningar klyfves på längden i tvänne <i>dottersegment,</i> som skilja sig åt och komma att ingå i kärnan till hvar sin af de tvänne dotter-cellerna. På detta sätt fördelas hvarje den minsta partikel af kromatinet i den ursprungliga cellen lika på kärnorna i dottercellerna. I kärnan ligger kromatinet deponeradt, utan att deltaga i cellens öfriga förrättningar, ända tills cellens delning inträder. Cellkärnan kan sålunda betraktas såsom cellens fortplantningsorgan. Spermatozoernas och äggcellernas kärnor hafva analog härstamning, nämligen från kärnor i groddepitelcellerna. Vid befruktningen förenas kärnan från en spermatozo med kärnan i den mogna äggcellen, och man har visat, att hvar och en af den befruktade äggcellens tvänne dotter-celler i sin kärna innehåller lika mycket kromatin från spermatozoen som från den mogna äggcellen. — På grund af dessa och andra iakttagelser angående förloppet vid befruktningen är man böjd att antaga kromatinet i spermatozoens och äggcellens kärna såsom det materiella substratet för ärftliga egenskapers öfverförande. I enlighet med detta åskådningssätt uppfattar man likheter mellan individer med samma härstamning såsom ett uttryck för öfverensstämmelse i kromatin eller groddplasma hos dessa individer. En musikalisk faders musikaliske son är musikalisk ej derför att fadern har denna egenskap, utan derför att groddplasmat hos såväl fadern som sonen medgifvit denna utveckling af hjerna och hörselorgan. Variationerna, de individuella olikheterna, betingas deraf att vid sammansmältningen af groddplasma från fadern och från modern ett tredje slags 
page_number=274, index= - Ärftlighet. Såsom fall af ärftlighet betecknas i det dagliga lifvet sådana företeelser som att vissa egendomligheter i kroppsformen, vissa utpräglade naturanlag eller böjelser, vissa missbildningar eller vissa sjukdomsanlag återfinnas hos flere individer med gemensam härstamning - Ärg. Se Erg och Aerugo nobilis - Ärila. Se Ärla - Äring (D. aaring, Isl. árangr, Fornsv. ar, årsväxt, år), årets större eller mindre fruktbarhet, årsväxt, gröda, skörd - Ärja. Se Åker 2 - Ärjkrok, ärjekrok. Se Plog, sp. 1464 - Ärjänselkä. Se Ule träsk - Ärke-, erke- (D. erke-, T. erz-), ett prefix, som betyder den förnämste, förste, öfver- (t. ex. ärkebiskop, ärkeängel) eller angifver en egenskaps förefinnande i högsta grad (t. ex. ärkebof, ärkenarr, ärkeskälm) - Ärkebiskop. Se Biskop - Ärkedjekne, ärkediakon. Se Diakon och Domkapitel - Ärkedrots. Se Ärkeämbeten - Ärkehertig (T. erzherzog, Lat. archidux), titel, som prinsarna af huset Österrike föra - Ärkekamrerare. Se Ärkeämbeten - Ärkekansler. Se Ärkeämbeten - Ärkelorin. Se Papegojor, sp. 716 - Ärkemarskalk. Se Ärkeämbeten - Ärkemunskänk. Se Ärkeämbeten - Ärkeskattmästare. Se Ärkeämbeten - Ärkestiftet. Se Upsala stift - Ärkeämbeten (T. erzämter, Lat. archiofficia) kallades i det gamla Tyska riket de höga charger, vid det kejserliga hofvet, hvilka bekläddes af kurfurstarna - Ärkeängel. Se Ängel och Änglakörer - Ärla (Ärila), socken i Södermanlands län - Ärleslägtet, Motacilla, zool., här till familjen ärlor och ordningen tättingar bland foglarna 
groddplasma uppkommer, som endast delvis öfverensstämmer med hvart och ett af de båda föregående. Uppfödare af hästar, nötkreatur o. s. v. kunna ofta nog på grund af erfarenhet med ganska stor säkerhet förutsäga egenskaperna hos afkomman vid blandning af olika djurraser, men några allmänna lagar angående förhållandet mellan faderns och moderns inflytande på afkomman har man ej kunnat uppställa. — En fråga, som blifvit mycket diskuterad, är den huruvida af föräldrarna förvärfvade egenskaper kunna öfvergå på afkomman, d. v. s. huruvida man kan antaga, att groddplasmat, sedan det en gång blifvit deponeradt hos en individ, kan påverkas genom yttre inflytanden. De flesta iakttagelser tala emot ett sådant antagande. Kinesiskorna, hvilka sedan århundraden varit underkastade seden att under uppväxten hämma fotens utveckling, födas likväl med normala fötter. Hundar och kattor med afhuggen svans föda ungar med normal utveckling af svansen. Mot beviskraften af dessa iakttagelser kan man göra den invändningen att ingreppen å organismen varit för stora, det är endast små förändringar, som möjligen kunna öfvergå på afkomman. Några sådana iakttagelser föreligga dock ännu ej. J. E. J–n. 
<b>Årg.</b> Se Erg och Aerugo nobilis. 
<b>Ärila.</b> Se Årla. 
<b>Äring</b> (D. <i>aaring,</i> Isl. <i>árangr,</i> Fornsv. <i>ar,</i> årsväxt, år), årets större eller mindre fruktbarhet, (jfr Årsgång 1), årsväxt, gröda, skörd. 
<b>Årja.</b> Se Åker 2. 
<b>Ärjkrok,</b> ärjekrok. Se Plog, sp. 1464. 
<b>Ärjänselkä.</b> Se Uleträsk. 
<b>Ärke-,</b> erke- (D. <i>erke-,</i> T. <i>erz-</i>), ett prefix, som betyder den förnämste, förste, öfver- (t. ex. ärkebiskop, ärkeängel) eller angifver en egenskaps förefinnande i högsta grad (t. ex. ärkebof, ärkenarr, ärkeskälm). Ordet är bildadt af det i synnerhet i kyrkogrekiskan och kyrkolatinet ofta förekommande prefixet <i>archi-</i>(<i>arch-</i>) med samma betydelse (af Grek. <i>archein,</i> vara den förste, hvaraf äfven hier<i>ark,</i> mon<i>ark</i> m. m.). Se vidare Archi-. 
<b>Ärkebiskop.</b> Se Biskop. 
<b>Ärkedjekne,</b> ärkediakon. Se Diakon och Domkapitel. 
<b>Ärkedrots.</b> Se Ärkeämbeten. 
<b>Ärkehertig</b> (T. <i>erzherzog,</i> Lat. <i>archidux</i>), titel, som prinsarna af huset Österrike föra, emedan kejsar Fredrik I påstås 1156 hafva tillerkänt dem samma rang som kurfurstarna, hvilka såsom förvaltare af ärkeämbeten (se d. o.) äfven kallades ärkefurstar. Den förste habsburgare, som nyttjade titeln, var »ärkehertig» Rudolf IV af Österrike (1356–65). Allmänt erkännande vann titeln först 1453 på kejsar Fredrik III:s föranstaltande. 
<b>Ärkekamrerare.</b> Se Ärkeämbeten. 
<b>Ärkekansler.</b> Se Ärkeämbeten. 
<b>Ärkelorin.</b> Se Papegojor, sp. 716. 
<b>Ärkemarskalk.</b> Se Ärkeämbeten. 
<b>Ärkemunskänk.</b> Se Ärkeämbeten. 
<b>Ärkeskattmästare.</b> Se Ärkeämbeten. 
<b>Ärkestiftet.</b> Se Upsala stift. 
<b>Ärkeämbeten</b> (T. <i>erzämter,</i> Lat. <i>archiofficia</i>) kallades i det gamla Tyska riket de höga charger, vid det kejserliga hofvet, hvilka bekläddes af kurfurstarna (se d. o.). Sedan »Gyllene bullan» (1356) bestämt hvilka sju furstar skulle innehafva kurvärdigheten (valrätten), fördelades ärkeämbetena emellan dem på följande sätt: pfalzgrefven vid Rhen blef ärkedrots (Lat. <i>archi-dapifer</i>), hertigen af Sachsen ärkemarskalk (<i>archi-marescallus</i>), markgrefven af Brandenburg ärkekamrerare (<i>archi-cammerarius</i>), konungen af Böhmen ärkemunskänk (<i>archi-pincerna</i>) samt de tre andlige kurfurstarna ärkekanslerer, nämligen ärkebiskopen af Mainz för Tyskland, ärkeb. af Köln för Italien och ärkeb. af Trier för Burgund (»per Galliam et regnum Arelatense»). De två sistnämnde voro blott titelbärare. Deremot var kurfurstens af Mainz charge det enda bland ärkeämbetena, som hade en framstående politisk och statsrättslig betydelse. Han var till rangen den främste bland kurfurstarna, vidtog förberedelserna till kejsarevalet, kallade furstarna till detsamma, ledde valförhandlingarna och uppsatte protokollet. Samma skyldigheter ålågo honom vid riksdagen, hvars beslut i original uppsattes af honom och af honom i likhet med riksdagens öfriga handlingar förvarades. Han bestämde äfven om det kejserliga hofkansliet. Under trettioåriga kriget tillföll drotsämbetet jämte kurstämman hertigen af Bajern; men vid westfaliska freden upprättades för den restituerade pfalziska ätten ärkeskattmästareämbetet, som efter Bajerns och Pfalz' förening (1777) tilldelades kurfursten af Hannover. Med de 1803 tillskapade nya kurvärdigheterna förenades inga ärkeämbeten. Under ärkeämbetena stodo arfsämbetena (<i>die erbämter</i>), d. v. s. ämbeten, ärftliga inom de adliga ätter, hvilka vid kejsare-kröningen såsom kurfurstarnas ställföreträdare förrättade deras ärkeämbeten. 
<b>Ärkeängel.</b> Se Ängel och Änglakörer. 
<b>Ärla</b> (Ärila), socken i Södermanlands län, Öster-Rekarne härad. Areal 13,975 har. 1,997 innev. (1892). Annex till Stenqvista, Strängnäs stift, Öster-Rekarne kontrakt. 
<b>Ärleslägtet,</b> <i>Motacilla, zool.,</i> hör till familjen ärlor och ordningen tättingar bland foglarna. Hithörande foglar utmärka sig genom sin smärta och långsträckta kroppsbyggnad, sin räta, syl-lika näbb, sina höga, spensliga ben och sin långa, i spetsen tvära stjert. Fjäderbeklädnaden är antingen grå och hvit eller gul och grönaktig. De uppehålla sig på öppna fält, vid kärr, på ängar och betesmarker o. s. v. De äro synnerligen lifliga i sina rörelser och vippa ständigt upp och ned med den långa stjerten. Insekter och maskar, hvilka de plocka upp från marken, utgöra deras föda. De lägga sina bon på marken, bland gräs eller i hål bland stenar. Om våren och sommaren äro honan och hannen olika hvarandra, medan de om hösten hafva en likformig färgteckning. Till Sveriges fauna höra två arter: gulärlan (se d. o.; <i>M. flava</i>) och sädesärlan (<i>M. alba</i>). Den sistnämnda är ofvan till större delen grå (hjessan och nacken svarta, pannan hvit), inunder hvit. Stjerten ar obetydligt längre än vingen. Sädesärlan är allmän i hela Skandinavien. Hon uppehåller sig 
page_number=275, index= - Ärleslägtet, Motacilla, zool., här till familjen ärlor och ordningen tättingar bland foglarna - Ärlig swensk, En, den första politiska tidskrift i Sverige - Ärlor. Se Ärleslägtet - Ärr (cicatrix), med. Vid läkningen af en substansförlust i någon af organismens väfnader bildas i regeln såsom slutstadium ett ärr - Ärtbalja. Se Balja - Ärtbuske. Se Caragana - Ärtemark (Ertmark), socken i Elfsborgs län - Ärter (sing. ärt) l. ärtor (sing. ärta), bot., kallas fröna af Pisum arvense L. - Ärtholmarna (Ertholmene). Se Kristiansö - Ärtkorf, en sorts konserver, som uppfanns af kocken Grünberg i Berlin ej långt före fransk-tyska kriget 1870-71 och nyttjades i storartad skala till tyska truppernas förplägning under nämnda krig - Ärtmalm. Se Sjömalm - Ärtskida är i köksspråket detsamma som ärtbalja - Ärtskocka, en folketymologisk förvrängning af T. artischocke, Fr. artichaut - Ärtsmygen. Se Ärtsångaren - Ärtsten. Se Pisolit - Ärtsångaren, ärtsmygen, Syliva curruca, zool., hör till trädgårdssångareslägtet, familjen Sylvidæ och ordnignen tättingar inom foglarnas klass - Ärtträd. Se Caragana - Ärttörne. Se Ulex - Ärtväxter. Se Papilionaceæ - Ärö. Se Ærö - Äs, gods i Julita socken, Oppunda härad, Södermanlands län 
gerna i granskapet af menniskors boningar. Då en roffogel visar sig, skyndar sädesärlan att med skrik förfölja honom. I Oktober, senast i November, flyttar hon ur landet för att återkomma i början af April. — Om <i>M. melanope</i> se Gråarlan. L–e. 
<b>Ärlig swensk,</b> En, den första politiska tidskrift i Sverige, en veckoskrift, som utgafs 1755–56 och var språkrör för det herskande hattpartiet. Se Oelreich 2. 
<b>Ärlor.</b> Se Ärleslägtet. 
<b>Ärr</b> (<i>cicatrix</i>), <i>med.</i> Vid läkningen af en substansförlust i någon af organismens väfnader bildas i regeln såsom slutstadium ett ärr. Dels från väfnadscellerna, dels från ur kärlen utvandrade hvita blodkroppar bildas under den första tiden efter skadan en s. k. <i>granulationsväfnad,</i> som utfyller substansförlusten. Denna väfnad undergår sedermera en skrumpning och öfvergår till bindväf, och ärret är färdigt. Ärrskrumpningen vållar många olägenheter. Särskildt bekanta äro de vanställande ärren efter brännskador, i hvilka fall ärrskrumpningen kan hämma rörligheten i en ledgång. För att undvika ärrskrumpning i huden brukar man täcka det granulerande såret med hud, tagen från annat ställe (»transplantation», se d. o.). Ärrbildning i matstrupen, tarmen och urinröret kan förorsaka tilltäppning af passagen och i sammanhang dermed vålla svåra rubbningar. Ärrbildning i ögats hornhinna ger anledning till ogenomskinliga hvita fläckar. J. E. J–n. 
<b>Ärtbalja.</b> Se Balja. 
<b>Ärtbuske.</b> Se Caragana. 
<b>Ärtemark</b> (Ertmark), socken i Elfsborgs län, Vedbo härad. Areal 17,403 har. 2,786 innev. (1892). Ä. utgör ett regalt pastorat, Karlstads stift, Norra Dals kontrakt. 
<b>Ärter</b> (sing. ärt) l. ärtor (sing. ärta), <i>bot.,</i> kallas fröna af <i>Pisum arvense</i> L., som hör till nat. fam. <i>Papilionaceae</i> L. (se d. o.), kl. <i>Diadelphia</i> L. Den odlade likasom den vilda ärten är en tämligen stor glatt ört med sammansatta blad, hvilkas gemensamma bladskaft slutar med ett grenigt klänge och 1–2 par äggrunda, elliptisk–rundade, blågröna småblad, hvilka äro mindre än de vid basen halft hjertlika och groft hvasstandade stiplerna, som äro bredt aflånga–elliptiska. Blomskaften från bladvecken uppbära 1–2 fjärilslika blommor med violett segel, vingarna röda och kölen nästan hvit. Den odlade <i>P. sativum</i> L. har hvita blommor. Dess frön, allmänt kallade »ärter» eller »ärtor», äro sferiska och gulhvita samt odlas i många varieteter i våra trädgårdar. Bland de bästa sorterna må nämnas stora engelska sabelärter, halfstammiga ärter, Luleå tidiga ärter, Vilmarinsärter och Furst Bismarck, hvilka äro lämpliga att anrätta såsom »sockerärter», näml. de späda, hela baljorna. Dessa hafva en sötaktig smak, till skillnad från s. k. »sprit-ärter», hvilkas förnämsta slag äro Roslagens, early wonder, Uplands, champion of England och åtskilliga andra. — Det är bekant, att om skeppsbord »ärter och fläsk» är en stående rätt. Denna sammansättning af födoämnen, gjord af instinkten, är fullkomligt rationel och riktigt fysiologiskt funnen, enär de qväfverika ärterna behöfva en tillblandning af fett, som erhålles genom fläsket. O. T. S. 
<b>Ärtholmarna</b> (Ertholmene). Se Kristiansö. 
<b>Ärtkorf,</b> en sort konserver, som uppfanns af kocken Grünberg i Berlin ej långt före fransk-tyska kriget 1870–71 och nyttjades i storartad skala till tyska truppernas förplägning under nämnda krig, sedan staten inrättat en fabrik för dess tillverkning i Berlin. Ärtkorf (T. <i>erbswurst</i>) är sammansatt af tre sorter ärtmjöl (ångkokt, kondenseradt och dubbelkondenseradt), bästa oxfett, från olja befriadt speck samt lök och olika kryddor till förhöjande af smak och hållbarhet, allt inpressadt i hylsor af pergamentpapper. Korfven måste före förtäringen kokas med vatten; ofta skäres den i tärningar och ätes i soppa. Den är ett välsmakande födoämne, som genom sitt betydligt höga näringsvärde och sin ansenliga hållbarhet lämpar sig väl äfven för proviantering af fästningar. 
<b>Ärtmalm.</b> Se Sjömalm. 
<b>Ärtskida</b> är i köksspråket detsamma som ärtbalja (se d. o.), som är den vetenskapliga benämningen på frukten af ärtväxter i allmänhet. O. T. S. 
<b>Ärtskocka,</b> en folketymologisk förvrängning af T. <i>artischocke,</i> Fr. <i>artichaut</i> (ordet är urspr. arabiskt), betecknande dels kronärtskockan, eller den med köttiga holkfjäll och köttig blombotten försedda blomkorgen af <i>Cynara scotymus</i> (se Cynara), dels den s. k. jordärtskockan, eller de underjordiska stjelkknölarna af <i>Helianthus tuberosus</i> (se Helianthus). O. T. S. 
<b>Ärtsmygen.</b> Se Ärtsångaren. 
<b>Ärtsten.</b> Se Pisolit. 
<b>Ärtsångaren,</b> ärtsmygen, <i>Sylvia curruca, zool.,</i> hör till trädgårdssångareslägtet (se d. o.), familjen <i>Sylvidae</i> och ordningen tättingar inom foglarnas klass. Denna art liknar ganska mycket törnsångaren, men är betydligt mindre och saknar den bruna anstrykningen, som utmärker den senare. De öfre kroppsdelarna äro olivgråa, med askgrått hufvud och med ett mörkare streck genom ögat och tinningen; inunder är fogeln hvit. Fötterna äro mörkgråa. Längd 14 cm. Ärtsångaren träffas inom Skandinavien företrädesvis i de södra och mellersta landskapen. Han vistas i unga barrskogar, skogsbryn, trädgårdar o. s. v., der han kryper genom de tätaste snåren nära marken och endast sällan synes högt i ett träd. Förutom sin ganska vackra och omvexlande sång låter han äfven höra ett annat, egendomligt läte, som Nilsson förliknar med ljudet af »en med slaga försedd väderqvarn (vindleka), som nyttjas att bortskrämma sparf ur trädgårdar och hampland». Äggen, 4–6, ligga i ett bo, som bygges lågt i någon buske. Liksom samslägtingarna är han flyttfogel. L–e 
<b>Ärtträd.</b> Se Caragana. 
<b>Ärttörne.</b> Se Ulex. 
<b>Ärtväxter.</b> Se Papilionaceae. 
<b>Äro.</b> Se Ærö. 
<b>Äröskjöbing.</b> Se Ærö. 
<b>Äs,</b> gods i Julita socken, Oppunda härad, Södermanlands län, omfattar 12,95 mtl, 
page_number=276, index= - Äs, gods i Julita socken, Oppunda härad, Södermanlands län - Ästhetik. Se Estetik - Ätliga grodan. Se Rana - Ätliga svalbon. Se Kinesiska svalbon - Ätlig jord kallas vissa jordartade ämnen - Ätran, vattendrag i Vestergötland och Halland - Ätt. 1. Odalmannaslägt eller familj i det forntida Skandinavien och på Island - Ätt. 2. Furstlig eller adlig släkt - Ätt. 3. Hvar och en af de tre grupper, i hvilka runraden delades - Ättarbot. Se Ättebot - Ättartaflor, biografiska stamtaflor öfver ett lands adliga ätter. Se Genealogi - Ättarbot, »slägtböter», kallas i de fornsvenska landskapslagarna de böter, som af en dråpares slägtingar - eller, om dråparen var en träl, af hans egare - erlades till den dräptes slägtingar - Ättesagor. Se Fornnordiska literaturen, sp. 52 - Ättestupa, ett troligen genom misstydning af Isl. ætternisstapi, »slägtklippan», uppkommet ord 
taxerade till 559,300 kr. (1892). Hufvudbyggnaden, i två våningar med två envåningsflyglar, ligger vid en å, som bildar en damm. Ä. tillhörde under medeltiden Julita kloster, köptes 1645 af generalen frih. P. Khewenhüller till frälse, kom liksom Julita till hans måg frih. Palbitsky och öfvergick med hans dotter Kristina Beata till frih. v. Ungern-Sternberg, inom hvars slägt det qvarstannade, tills det med friherrinnan Kristina v. Ungern-Sternberg genom gifte kom till generaladjutanten Stafs von Post, hvars barnbarn 1889 sålde det till grefve W. von Hallwyl. Det bildades 1683 till herresäte och fick säterinatur. Fältmarskalken frih. M. A. von Ungern-Sternberg (d. 1763) uppbyggde nuvarande hufvudbyggnaden. 
<b>Ästhetik.</b> Se Estetik. 
<b>Ätliga grodan.</b> Se Rana. 
<b>Ätliga svalbon.</b> Se Kinesiska svalbon. 
<b>Ätlig jord</b> kallas vissa jordartade ämnen, som i synnerhet i tropiska land flerestädes förtäras af infödingar, t. ex. den feta lerjord af gulgrå färg, som enligt A. von Humboldt (»Ansichten der natur», 1826) ätes af ottomakerna, en indianstam vid Orinoco, och som efter deras eget påstående lär bekomma dem väl. Hos botokuderna i Brasilien fann prins Maximilian af Wied, att barn åto jord, men deraf fingo blekgul ansigtsfärg, mager kropp och uppsväldt underlif. Äfven hos negerstammar och tunguser har man funnit dylika sedvänjor, och stenhuggarna i Kyffhäuser uppgifvas breda på sitt bröd en fin lerart, som de kalla stensmör (<i>steinbutter</i>). Vid analys af sådana ätliga jordarter har man icke kunnat i dem upptäcka något näringsämne. Hufvudbeståndsdelen i dem utgöres af lefvande eller fossila diatomacéer, liksom äfven det s. k. bergmjölet, hvilket i Norrland under hungersnöd har användts till brödbakning, består af kiselsyreskal efter dessa alger (se Bergmjöl och Diatomaceae, sp. 1153). Jfr. Geofagi. 
<b>Ätran,</b> vattendrag i Vestergötland och Halland, upprinner vid 322 m. höjd ur en mosse å Boareds egor i Gullereds socken, Redvägs härad, flyter till en början norrut genom Sörsjön, Nolsjön, Vinsarpsjön och Lönnern under sakta lopp med obetydliga fall, vänder omkring 2 km. s. om Vartofta jernvägsstation åt s. v. och s. samt inkommer småningom i en bred, af branta höjder innesluten dal, genom hvilken ån, 1–2 m. djup, 6–10 m. bred, med lugnt lopp, endast afbrutet af några qvarnforsar, slingrar sig omkr. 25 km., tills den utfaller i den vackra sjön Åsundens norra ände. Efter att vid 163,8 m. höjd hafva lemnat Yttre Åsunden fortsätter ån sitt lopp i sydvestlig riktning genom skogstrakter och upptager vid 126 m. höjd nära Örsås kyrka den från ö. kommande <i>Lillån</i> (65 km.), som sjelf har flere, icke obetydliga tillflöden, samt något längre ned, nära Frölunda kyrka, äfven från ö. en annan <i>Lillå</i> (50 km.), aflopp för sjöarna Visen, Gråsken, Spaden, Fegen, Kalfven och Svansjöarna m. fl. Ån, som genom dessa tillflöden erhållit en betydlig vattenmassa, öfverskrider, fortfarande med jämförelsevis lugnt lopp, vid 105 m. höjd gränsen till Halland. Ådalen blir nu trängre och loppet stridare. Bällforsen har ett fall af 3,5 m., Yngeredfors af omkr. 10 m. Nedanför Räfvigefors med 15 m. fall upptages från n. <i>Högvadsån</i> (50 km.) vid 18,5 m. höjd, och genom bördigare, odlade trakter fortsätter ån, der äfven kallad Falkenbergsån, till Kattegatt, som den når vid staden Falkenberg. Laxfiske. Längd 243 km. A. G. 
<b>Ätt</b> (Fornnord. <i>aett,</i> genit. <i>aettar</i>). 1. Odalmannaslägt eller familj i det forntida Skandinavien och på Island. Ättens medlemmar voro med hvarandra förenade till gemensamt bistånd, försvar och ansvar. Om en af dem dräptes, var hela ätten skyldig att hämnas honom (se Blodshämd) och egde, om förlikning kunde åvägabringas, att mottaga och sins emellan fördela de böter, som dråparen och hans ätt erlade (ättebot). Jorden var visserligen skiftad mellan ättens medlemmar, men vid försäljning hade säljarens slägtingar bördsrätt. Genom flere ätters sammanslutning till gemensamt skydd uppkom häradet. — 2. Furstlig eller adlig slägt. — 3. Hvar och en af de tre grupper, i hvilka runraden delades, och som i den äldsta runraden innehöllo 8 »mynder» (se Runor). E. Bråte anser ordet ätt i denna betydelse icke vara Isl. <i>aett,</i> ätt, familj, utan en afledning af Isl. <i>átta,</i> åtta, således = »antal af 8» (se Sv. fornminnesföreningens tidskr. VII, 1; 1888). 
<b>Ättarbot.</b> Se Ättebot. 
<b>Ättartaflor,</b> biografiska stamtaflor öfver ett lands adliga ätter. Se Genealogi. 
<b>Ättartal,</b> slägtregister; stamtafla (se d. o.). 
<b>Ättebot</b> (Fornsv. <i>aettarbot, aettabot</i>), »slägtböter», kallas i de fornsvenska landskapslagarna de böter, som af en dråpares slägtingar — eller, om dråparen var en träl, af hans egare — erlades till den dräptes slägtingar. Bötesbeloppet var direkt proportionelt mot slägtskapsgraden, så att en slägting erlade (resp. mottog) en dess större summa, ja närmare beslägtad han var till dråparen (resp. den dräpte). Ätteboten afskaffades genom Magnus Erikssons stadga i Skara 1335. Ad. N–n. 
<b>Ättesagor.</b> Se Fornordiska literaturen, sp. 52. 
<b>Ättestupa,</b> ett troligen genom misstydning af Isl. <i>aetternisstapi,</i> »slägtklippan», uppkommet ord. Det isländska uttrycket förekommer blott på ett enda ställe i hela literaturen, nämligen i den unga och fabelaktiga Gautreks saga, der det förtäljes, att någonstädes i Götaland fanns en klippa med detta namn, från hvilken de af nejdens befolkning, som trycktes af hög ålder eller sorger, störtade sig för att hastigt och utan dödskamp få lemna lifvet. Från denna på 1600- och 1700-talen i Sverige mycket populära och som en god historisk källa betraktade, men i sjelfva verket fullständigt fantastiska saga förskrifver sig den hos flere historieskrifvare och fornforskare ända in till våra dagar gängse uppgiften att våra förfäder plägade på nämnda sätt beröfva sig lifvet, och man har på ytterst lösa grunder velat än här, än der i vårt land återfinna dylika »ättestupor». De nu litet hvarstädes i omlopp varande sägnerna om klippor, som på sådant sätt användts, torde alla vara 
page_number=277, index= - Ättestupa, ett troligen genom misstydning af Isl. ætternisstapi, »slägtklippan», uppkommet ord - Ättika (Lat. acetum), kem., en mer eller mindre oren blandning af vatten och ättiksyra - Ättik-eter, kem., etyl-acetat - Ättikhoning. Se Oxymel - Ättikmoder (T. essigmutter), Mycoderma aceti F. Cohn, bot., är en bakterie - Ättiksyra (Lat. acidum aceticum), kem., en till fettsyrorna hörande organisk syra - Ättiksyre-eter. Se Ättik-eter - Ättik-ålen, Anguillula aceti Dujardin, zool., är ett litet, masklikt djur - Äxing (af ax), bot., benämning på gräs med mer eller mindre axlik blomställning - Äyräpää. 1. Domsaga under Viborgs hofrätt - Äyräpää. 2. Härad i Viborgs län - Äyräpää. 3. Äldre namn på Mohla socken 
i senare tid uppkomna med ledning af nämnda, till sin befogenhet minst sagdt tvifvelaktiga uppgifter inom vår äldre literatur. Ad. N–n. 
<b>Ättika</b> (Lat. <i>acetum</i>), <i>kem.,</i> en mer eller mindre oren blandning af vatten och ättiksyra (se d. o.), som erhålles dels af träsyra (se d. o.) genom torr destillering af trä (trä-ättika), dels genom jäsning af alkoholhaltiga vätskor, t. ex. vin (vinättika; se d. o.) eller svagt, med maltinfusion blandadt bränvin o. dyl. Det kemiska förloppet vid ättikjäsningen kan åskådliggöras genom ekvationen  C2H6Oalkohol  + 2Osyre = C2H4 O2ättiksyra  + H2Ovatten  
Man ser, att alkoholen genom förlust af väte och upptagande af syre öfvergår till ättiksyra. Vinättika (Fr. <i>vinaigre</i>) tillverkas företrädesvis i Orléans, der man låter vinet surna i stora, låga fat. Vanlig ättika beredes på det sätt att man låter utspädt bränvin (med omkr. 10 proc. alkoholhalt) droppa i fat af ek, som äro fyllda med hyfvelspån af bok, hvilka förut blifvit impregnerade med ättika och bränvin. På hyfvelspånen utvecklas en bakterie, »ättikmoder» (se d. o.), som förmedlar alkoholens oxidation, hvilken förlöper raskt vid en temperatur af + 20° till 24°. På nämnda sätt beredd ättika innehåller 4 till 8 proc. ättiksyra, är vanligen något grumlig samt innehåller ofta en liten mask (»ättikål»). Genom att lemna ättika i beröring med aromatiska örter, såsom dragon, basilika och lagerbär, kan man aromatisera den (se vidare Dragon, <i>farmak.,</i> och Röfvareättika). På senare tider har man börjat i hushållen använda utspädd, ren ättiksyra, beredd af bokträ, genom destillering. P. T. C. 
<b>Ättik-eter,</b> <i>kem.,</i> etyl-acetat, C2H6 . O . CO . CH3, en eterart, som erhålles genom destillering af alkohol, ättiksyrade salter (acetat) och svafvelsyra. Den är en färglös vätska med angenäm lukt samt nyttjas i medicin och till frukt- och romessencer. P. T. C. 
<b>Ättikhoning.</b> Se Oxymel. 
<b>Ättikmoder</b> (T. <i>essigmutter</i>), <i>Mycoderma aceti</i> F. Cohn, <i>bot.,</i> är en bakterie, numera förd till klyfalgerna (förr till klyfsvamparna), <i>Schizophyceae.</i> Dessa bakterier uppträda som en otalig mängd korta, stafformiga, knappt 1/1000 mm. breda, ofta rörliga små kroppar, hvilka dela sig på tvären och ofta blifva förenade till kedjor. Dessa stafvar och kedjor sammanhållas genom ett homogent slem och bilda en slemmig hinna på ytan af ättika. De åstadkomma, såsom Pasteur visat, utspädd alkohols syrsättning till ättika. O. T. S. 
<b>Ättiksyra</b> (Lat. <i>acidum aceticum</i>), <i>kem.,</i> en till fettsyrorna hörande organisk syra, CH3 . CO2H, hvars radikal CH3CO benämnes <i>acetyl.</i> Syran bildas vid oxidation af alkohol och vid torr destillering af trä. I utspädt och orent tillstånd (jfr Träsyra) förekommer den i ättika. Ren ättiksyra, kallad is-ättika, är en skarpt sur, färglös vätska, som i alla förhållanden kan blandas med vatten. Dess egentliga vigt är 1,055. Vid omkr. + 4° stelnar ättiksyran till en storbladig, islik massa, som icke smälter förr än vid + 17°. Dess kokpunkt är 118°. Ättiksyran har intensiv lukt af ättika, frambringar hvita fläckar och blåsor på huden samt löser hartser, oljor och kolväten. Den nyttjas till utvärtes medicinskt bruk och till tekniska fabrikat. Ättiksyrans salter, som kallas <i>acetat,</i> äro i allmänhet lösliga i vatten. Mest använda äro blysaltet (blysocker) och kopparsaltet (spanskgröna). P. T. C. 
<b>Ättiksyre-eter.</b> Se Ättik-eter. 
<b>Ättik-ålen,</b> <i>Anguillula aceti</i> Dujardin, <i>zool.,</i> är ett litet, masklikt djur, förr stäldt bland infusionsdjuren, men numera räknadt bland inelfsmaskarna, <i>Nematodes,</i> eller trådmaskarna. Ättik-ålarnas längd är 30 till 45 gånger större än bredden. Kroppen afsmalnar mot bakre änden och slutar med en utdragen spets. Dessa små trådmaskar förekommo förr ofta i grumlig, slemhaltig ättika och begagnades gerna såsom profobjekt för mikroskopen, men numera är ättik-ålen vorden sällsynt, sedan ättikan förekommer fri från slem och det blifvit tillåtet (i England) att sätta till ättikan en ringa mängd af svafvelsyra. O. T. S. 
<b>Äxing</b> (af <i>ax</i>), <i>bot.,</i> benämning på gräs med mer eller mindre axlik blomställning. Ordet ingår i en mängd grässlägtens namn, t. ex. elf-axing (se Sesleria), hafre-ä. (se Trisetum), hund-ä. (se d. o.), kam-ä., tofs-ä. (se Koeleria). 
<b>Äyräpää</b> [-pä]. 1. Domsaga under Viborgs hofrätt, omfattar socknarna Valkjärvi, Rautus, Mohla, Heinjoki och Kivinebb samt fördelas på 4 tingslag. Areal 2,835 qvkm. Folkmängd 36,211 personer (1890). — 2. Härad i Viborgs län, har samma omfattning som domsagan och består af 5 länsmansdistrikt. — 3. Äldre namn på Mohla (se d. o.) socken i ofvannämnda härad. A. G. F. 
page_number=278, index= - Ö är den tjugoåttonde - eller, ifall V och W räknas hvart för sig, den tjugonionde - och sista bokstafven i det svenska alfabetet 
 <b>Ö</b> är den tjugoåttonde — eller, ifall V och W räknas hvart för sig, den tjugonionde — och sista bokstafven i det svenska alfabetet. Liksom <i>ä-</i>tecknet utgått från en kombination af <i>a</i> och <i>e,</i> så leder <i>ö-</i>tecknet sitt ursprung från en kombination af <i>o</i> och <i>e.</i> Den ursprungliga diftongen (<i>œ</i> tecknades i latinet ursprungligen med dessa tecken, detta sporadiskt ända in i 1:sta årh. före vår tidräkning. Diftongen började monoftongiseras, och såsom tecken för denna tendens inträdde beteckningen <i>œ,</i> som till sist fick betydelsen af ett monoftongiskt (<i>ö-</i>ljud, hvilket sedan i latinet öfvergick till <i>ū.</i> Emellertid kom tecknet <i>oe,</i> eller vanligare förbundet till <i>œ,</i> att stadfästa sig som tecken för <i>ö-</i>ljud och användes under medeltiden i de språk, som utvecklat ett <i>ö-</i>ljud för detta, parallelt med det analoga tecknet för <i>ä-</i>ljudet. Ur <i>œ</i> utvecklades det dansk-norska streckade <i>ø;</i> ur <i>o,</i> med öfverskrifvet i st. f. sidoskrifvet <i>e,</i> uppkom småningom det moderna tyska och svenska <i>ö.</i> Tecknet <i>oe,</i> i tryckta skrifter snart <i>œ,</i> förekommer i angelsachsiska äldre minnesmärken i betydelsen <i>ö</i> (sedan öfvergick detta till <i>e</i>). I medelhögtyskan användes om hvarandra tecknen <i>o, ö</i> och <i>œ</i> för att återgifva <i>ö-</i>ljudet. De fornisländska handskrifterna använde <i>ỏ</i> och <i>œ</i> samt dessutom äfven <i>o, ey, eo</i> såsom tecken för <i>ö-</i>ljud. I normaliserade texter användes <i>ö</i> och <i>œ</i> eller, bättre, <i>ø</i> och <i>ǿ</i> såsom tecken för resp. kort och långt <i>ö-</i>ljud (se för öfr. <b>Å</b> och <b>Ä</b>). — I transkriptionsalfabet hafva <i>ö, ø, œ</i> icke kommit till någon användning, utom att, hvad som redan påpekats, de nämnda tecknen användas i normaliserade fornisländska och fornnorska texter. Dessförutom nyttjades vanligen förr <i>ö</i> såsom tecken för det ljud, som nu (åtminstone i språkvetenskapliga arbeten) tecknas <i>ǫ,</i> detta efter nyisländskt bruk, der <i>ǫ</i> öfvergått till <i>ö.</i> — De moderna tecknen <i>ö</i> och <i>ø</i> äro i svenskan och tyskan samt i norskan och danskan de vanliga tecknen för <i>ö-</i>ljud. I tyskan beteckna dessutom <i>eu</i> och <i>äu</i> diftongen <i>öj</i> och tjenstgöra sålunda som tecken för <i>ö-</i>ljud. Liknande är förhållandet i fornisländska, der (fastän ej uteslutande) <i>ey</i> står motsvarande fornnorskans <i>øy.</i> I engelskan återgifvas de der förefintliga <i>ö-</i>ljuden med <i>o, u, ou</i> och före <i>r</i> i sluten stafvelse med <i>e, ea, i</i> (<i>some, but, enough, berth, bird</i>), i franskan med <i>e, eu, oeu</i> (<i>de, peuple, boeuf</i>) o. s. v. 
Som <i>ö-</i>ljud uppfattas och karakteriseras hufvudsakligen följande vokaler, 1) Det slutna svenska <i>ö-</i>ljudet i <i>sjö, söka, öga, rök, röd, föda, möta</i> o. s. v. synes vara en sluten, d. v. s. »träng» samt »främre-medelhög-rundad» vokal, hvarvid dock är att märka, att rundningen icke är af den högsta graden (4), utan snarast den närmaste (3). Hit kan räknas det franska <i>ö-</i>ljudet, t. ex. i <i>jeu, peu, feu, creuse, veut, heureux, voeu, oeufs, neuf</i> o. s. v. Det tyska slutna och långa <i>ö-</i>ljudet torde närmast höra hit, dock uppträder det, åtminstone i vissa trakter, med mindre rundning (sål. närmande sig <i>e</i>): <i>schön, böse, höhle, hören, Öst</i>(<i>er</i>)<i>reich</i> o. s. v. 2) Ett med det föregående analogt ljud, förutom att det är »vidt», d. v. s. öppet, uppträder i det svenska korta <i>ö-</i>ljudet: <i>slött</i> (till <i>slö</i>) <i>födt</i> (till <i>föda</i>), <i>höja, spörja, följa, föll, högst, lögn.</i> Hit hör också det franska (mest) korta <i>ö-</i>ljudet, t. ex. i <i>peuple, oeu f, oeillet, cueillir, de, ce, je, le, me, se, te, ne, que,</i> vissa former af verbet <i>faire,</i> såsom <i>faisant, faisons, faisais</i> o. s. v. I tyskan det korta (understundom mindre rundade) i ord som <i>köpfe, mörder, schöpfen, ergötzen</i> o. s. v. 3) En »låg-främre-rundad» samt dertill »trång», d. v. s. sluten <i>ö-</i>vokal förekommer äfven i svenskan och synes föreligga i det högsvenska uttalet af <i>örn, för, köld</i> (nämligen uttaladt med supradentalt <i>d,</i> uppkommet af »tjockt» <i>l</i> och <i>d</i>). 4) Ett öppet (»vidt») <i>ö</i> härtill skulle man kanske kunna finna i ord som <i>dörr, förr, törst, först</i> o. s. v. De under 3 och 4 anförda <i>ö-</i>ljuden äro i flere nyanser särdeles vanliga i svenska dialekter, dels i st. f. riksspråkets <i>ö-</i>ljud, dels i st. f. det öppna <i>o:</i> således dialektiskt i ord som <i>sofva, lofva, torg, son, torp, fora, kol.</i> 5) I akustiskt hänseende nära beslägtadt med de under 3 och 4 anförda <i>ö-</i>ljuden är det »låga-blandade-trånga» (»low-mixed-narrow»), men till skilnad derifrån orundade <i>ö-</i>ljudet i engelska <i>her, birth, sir, bird, word, world, fur, burn, myrtle, earl, journal.</i> 6) Som <i>ö-</i>ljud torde man ock kunna uppfatta det »medel-höga-bakre-trånga» med rundade ljud, som uppträder i engelska <i>but, son, young</i> och torde komma mycket nära det ljud, hvarmed i flere svenska dialekter det öppna <i>o</i> uttalas i flere af de under 4) anförda orden, såsom <i>sofva, son, torp</i> o. s. v. 
Det indo-europeiska urspråket egde, såvidt man kan sluta af de särskilda språkfamiljerna, 
page_number=279, index= - Ö är den tjugoåttonde - eller, ifall V och W räknas hvart för sig, den tjugonionde - och sista bokstafven i det svenska alfabetet - Ö, hvarje på alla sidor af vatten omgifven sammanhängande del af den fasta jordytan - Öarna under vinden (Eng. Windward islands), den utefter Syd-Amerikas nordkust belägna raden af de små Antillerna från Aruba t. o. m. Tobago l. Santa Lucia - Öarna öfver vinden. Se föreg. art. - Öberg, Lotta - Öcken, öken (D. örk, örken, af ett äldre ödken af öde, jfr ödemark) kallar man en större, ingalunda alltid jämn landsträcka, som till följd af ringa eller ingen nederbörd hufvudsakligen saknar växtlighet och derför är obeboelig 
inga vokaler, som lämpligen kunna karakteriseras som <i>ö-</i>ljud. De ariska språken hafva icke häller sedan skaffat sig <i>ö-</i>ljud, såvida man icke vill betrakta det ljud, som i vissa nyindiska dialekter (särskildt hindi) utvecklats ur det sanskritiska <i>a,</i> och som närmast liknar vokalen i Eng. <i>but</i> o. s. v. (under 6) som <i>ö-</i>ljud. I grekiskan är ett <i>ö-</i>ljud icke med säkerhet uppvisadt. Den utveckling, som — börjande i beotiskan — visar sig i serien <i>οι</i>—(<i>οε</i>—)<i>υ</i>—<i>ι</i> (i nygrekiskan), behöfver ej nödvändigt gått genom <i>ö-</i>stadiet. Deremot är det sannolikt, att Lat. <i>oi</i> genom <i>oe</i> närmast öfvergått till <i>ö</i> (och senare <i>ū, e</i>). Franskan har skaffat sitt <i>ö-</i>ljud från flere håll (ur Lat. <i>e, o, au,</i> o. s. v.) och sålunda genom lån lemnat en rätt stor kontingent af <i>ö-</i>ljud till de germanska språken. De specifikt tyska dialekterna hafva skapat <i>ö-</i>ljud förnämligast genom <i>i-</i>omljud af <i>o:</i> plur. <i>löcher</i> (sing. <i>loch</i>), komp. <i>höher</i> (till <i>hoch</i>), <i>hören</i> (Fornhögt. <i>hör</i>(<i>j</i>)<i>en</i>) o. s. v. äfvensom ur <i>e: ergötzen, hölle, löffel</i> (af <i>ergetzen, helle, leffel</i>) o. s. v. Diftong <i>eu, äu,</i> innehållande <i>ö-</i>ljud, uppkommer ur Medelhögt. <i>iu</i> (<i>i-</i>omljud af <i>ū: häuser</i> af Medelhögt. <i>hiusir</i> af Fornhögt. <i>hūsir</i>) eller <i>-</i>omljud af <i>ou: gläubig</i> (<i>glauben</i>) o. s. v. 
De svenska <i>ö-</i>ljuden hafva i allmänhet följande upprinnelser 1) samnordiskt <i>ou</i> (<i>au</i>): <i>öga</i> (Isl. <i>auga</i>), <i>bröt</i> (Isl. <i>braut</i>); 2) Fornn. <i>øy</i> (Isl. <i>ey</i>) uppkommet a) genom <i>i-</i>omljud af <i>au: dröma,</i> (Fornn. <i>drøyma</i> af <i>*draum-ian</i>), <i>höra</i> (Fornn. <i>hayra,</i> Isl. <i>heyra,</i> jfr Got. <i>hausjan</i>); b) genom <i>z-</i>omljud af <i>au: öra</i> (Fornn. <i>øyra, eyra,</i> jfr Got. <i>ausō</i>), <i>rör</i> (<i>røyrr, reyrr,</i> jfr Got. <i>raus</i>); c) genom <i>w-</i>omljud af <i>ai: öka</i> (farkost = eka; af <i>*aikwiōn-</i>). 3) Samnordiskt <i>ø ø'</i> uppkommet a) genom <i>i-</i>omljud af <i>o, ō: sönner</i> (: <i>son,</i> Fornn. <i>søner</i>), <i>söka</i> (Fornn. <i>sø'kia,</i> jfr Got. <i>sōkjan</i>); b) genom <i>u-</i>omljud af <i>e: tröskel</i> (Fornn. <i>þrøskoldr</i>); c) genom <i>w-</i>omljud af <i>e: rök</i> (Fornn. <i>røkkr</i>). Emellertid öfvergår <i>ø, ø'</i> understundom till <i>y: yx, dygn</i> o. s. v. 4) Af <i>o</i> (<i>u-</i>omljudt <i>a</i>) före <i>r</i> och kakuminalt <i>l: örn</i> (Fornisl. <i>ǫrn</i>), <i>øl</i> (Fornisl. <i>ǫl.</i> 5) Af <i>o</i> och <i>ó</i> (äfven uppkommet af <i>ǫ,</i> d. v. s. <i>u-, w-</i>omljudt <i>á</i>), i starktonig stafvelse i förbindelsen <i>io</i> (uppkommet genom <i>u-</i>brytning), resp. <i>iō</i> (utom före <i>rd, rt, ng, nk</i>): <i>mjöl</i> (Fornn. <i>mjol</i>), <i>björn</i> (Fornn. <i>biorn</i>), men <i>jord, hjort, tjock</i> o. s. v.; <i>sjö</i> (Fornn. <i>siór</i>), <i>snö</i> (Fornn. <i>sniór</i>), <i>slö</i> (Fornn. <i>sliór</i>) o. s. v. 6) Af Fornsv. <i>y</i> (vare sig Isl. <i>y</i> eller uppkommet i svensk tid af <i>i</i>): <i>spörja, korka, dölja, fönster, böja, körtel</i> (se för öfrigt <b>Y</b>). K. F. J. 
Som förkortningstecken är <i>ö.</i> = öst, öster; <i>ö. h.</i> (vid höjdbestämningar) = öfver hafsytan; <i>ö. lgd</i> = östlig längd. 
<b>Ö,</b> hvarje på alla sidor af vatten omgifven sammanhängande del af den fasta jordytan. (En mycket liten ö kallas vanligen holme.) Allt land på jordytan är i egentlig mening öar, ty verldshafvet åtskiljer alla landmassor. Någon väsentlig skilnad utom storleken kan svårligen uppställas mellan öar och fastland. Australien betraktas än som ö i förhållande till det närbelägna mycket större Asien, än som fastland i förhållande till Oceaniens mindre öar. Ett af vatten för öfrigt omflutet och blott på en sida med fastlandet sammanhängande land kallas halfö (se d. o.). Än bilda öarna mer eller mindre kretsformiga ögrupper l. arkipelager, än ligga de i rader efter hvarandra, ökedjor, och synas antyda, att de i forna tider hängt samman såsom en bergkamm. Med afseende på öarnas uppkomst skiljer man mellan kust- och oceanöar. De förra, som blott genom ett jämförelsevis grundt vatten skiljas från fastlanden, förete i afseende på växt- och djurlif samt geologiska förhållanden samma natur som dessa. Så tillhöra Storbritannien, danska öarna, Gotland o. s. v. det europeiska fastlandet, Japan och större delen af indiska arkipelagen det asiatiska, Nya Zeeland, Nya Kaledonien, Nya Guinea o. s. v. det australiska. Ett särskildt slag af kustöar äro de för den skandinaviska halfön utmärkande skären; de stå i ett ännu påtagligare samband med kusten. Oceanöarna ligga fjerran från kusterna och äro antingen sista och högsta resterna af sjunkna fastland, såsom Ceylon och Madagaskar, eller ock vulkaners och koralldjurs byggnadsverk. Korallöarna, t. ex. största delen af Stilla hafvets rika överld, Polynesien och Mikronesien, äro låga och till utseendet enformiga. Vulkanöarna hafva deremot ofta väldig höjd och äro gerna anordnade till något böjda ökedjor med utbuktande sidor mot oceanen, t. ex. Aleuterna, Kurilerna, Liu-kiu-öarna, Små Antillerna o. s. v. — Sammanlagda arealen af alla kända öar på jorden, Australien antaget som fastland, beräknar man till omkr. 9,428,000 qvkm., eller nära 7 proc. af hela landytan. De största öarna äro Grönland (omkr. 2,169,750 qvkm.), Nya Guinea (785,362 qvkm.), Borneo (748,690 qvkm.), Madagaskar (591,563 qvkm.), Sumatra (421,154 qvkm.), Storbritannien (230,376 qvkm.) och Nipon (223,520 qvkm.). De flesta öarna ligga i Stora oceanens bäcken, bildande verldsdelen Oceanien. — Om de för öarna egendomliga klimatiska förhållandena se Maritim. 
<b>Öarna under vinden</b> (Eng. <i>Windward Islands</i>), den utefter Syd-Amerikas nordkust belägna raden af de små Antillerna från Aruba t. o. m. Tobago l. Santa Lucia. Öarna öfver vinden (Eng. <i>Leeward islands</i>) kallas de öfriga små Antillerna upp till Anguilla. Jfr Vestindien. 
<b>Öarna öfver vinden.</b> Se föreg. art. 
<b>Öberg,</b> Lotta, vitter författarinna, föddes af fattiga föräldrar i Stockholm 1818. Hennes poetiska gåfvor yttrade sig tidigt i små diktförsök, af hvilka ett föll i händerna på excellensen G. af Wetterstedt, och genom hans försorg sattes flickan i en af Stockholms bästa pensioner, hvarest hon gjorde snabba framsteg. Hennes vänner föranstaltade om utgifvandet af hennes <i>Lyriska bilder</i> i 3 häften (1834–41). »De vittna om en djup och varm känsla, som på ett enkelt, oskuldsfullt och rörande sätt återklingar af de stora skaldernas toner, af hvilka hon inspirerades.» Bruten af ohelsa, dog hon d. 21 Juni 1856. 
<b>Öcken,</b> öken (D. <i>örk, örken,</i> af ett äldre <i>ödken</i> af <i>öde,</i> jfr <i>ödemark</i>) kallar man en större, ingalunda alltid jämn landsträcka, som till följd af ringa eller ingen nederbörd hufvudsakligen saknar växtlighet och derför är obeboelig. Med steppen 
page_number=280, index= - Öcken, öken (D. örk, örken, af ett äldre ödken af öde, jfr ödemark) kallar man en större, ingalunda alltid jämn landsträcka, som till följd af ringa eller ingen nederbörd hufvudsakligen saknar växtlighet och derför är obeboelig 
(se d. o.) delar öcknen karakteren af tröttande enformighet, men skiljer sig från denna väsentligen deruti att hon, fullständigt obetvinglig af menniskan och vegetationens mäktiga inflytande, förblifver i sin ursprungliga vildhet och erbjuder intet annat än naken och död ödslighet, medan steppen åtminstone någon del af året bär en sparsam gräsväxt. Hvarken den stora hettan eller markens beskaffenhet, utan blott den af vindarna förorsakade bristen på atmosferisk fuktighet har skapat öcknar och stepper; de äro i första hand en meteorologisk produkt. Tänka vi oss en med yppig vegetation smyckad större landyta plötsligt försatt i ett sådant geografiskt läge, att blott torra vindar kunna blåsa öfver henne, skall vegetationen, hvars tillvaro är på det närmaste förbunden med det för densamma lämpliga måttet af fuktighet, inom få år alldeles försvinna och gifva plats för en efemer vegetation af gräs och succulenta växter. Floderna förlora småningom sitt vatten och äro slutligen icke mer i stånd att nå sin forna mynning i hafvet eller ett invatten, utan sina ut kanske redan på halfva vägen. På samma gång komma äfven de invatten, som förut egde ett aflopp, att sakna sådant, då tillopp tryta; vattenspegeln sjunker alltmer, och det stagnerande vattnet förändrar ögonskenligen äfven sin kemiska sammansättning : det blir salt, och med åren afsättes saltet på bottnen som en fast skorpa. Betrakta vi denna gördel af stepper och öcknar från Chinganbergen i östra Asien till Atlantiska kusten i Nord-Afrika, finna vi alla dessa kännemärken utpräglade: kalheten hos den mot öcknarna vända sluttningen af bergen, hvilkas relief genom storartade erosionsföreteelser påminner om deras forna vattenrikedom, floder utan mynning, uttorkade, djupt nedskurna flodbäddar, hela grupper af små, afloppslösa sjöar och sjöbildningar, hvilkas spegel sjunker alltmer, och hvilkas vattens salthalt alltmer ökas eller redan gått så långt, att en saltskorpa döljer sig under sanden. Att vid uppkomsten af dessa öde sträckor hvarken hettan eller markens beskaffenhet bär skulden, bevisar det faktum att öfverallt, der konstgjord bevattning fuktar marken, eller der naturliga källor upprinna, denna är mäktig af en relativt yppig kultur, ja att t. o. m. flygsanden i Aregs dynlandskap efter ett några timmars regn liksom genom ett trollslag på några timmar betäckes med en grön, blomsterrik gräsmatta. Derför lider det intet tvifvel, att öcknarna måste vara en produkt af de torra, regnlösa vindarna. Emedan Sahara till hela sin utsträckning ligger i norra passadbältet, blifva alla vindar, äfven när de såsom nordanvindar komma från Medelhafvet, regnlösa, enär de från ett kallare haf blåsa öfver en stor, upphettad landyta och dervid alltmer aflägsna sig från sin mättningspunkt. Såväl de öfriga öcknarna i Gamla verlden som ock alla till omfång mera vidsträckta öckenområden i Nya verlden låta med afseende på sin uppkomst hänföra sig till den nämnda orsaken, öfvervägande torra vindar. Men till den klimatiska verkan af dessa vindar sällar sig äfven en mekanisk, som ännu mer förhöjer det sorgliga utseendet hos dessa trakter och under århundradens lopp förändrar det yttre utseendet på stora sträckor. Vi lära först då mäta storleken af denna vindarnas mekaniska verkan på öcknen, när vi erfara, att der i dag på hundratals qvadratkilometer ett kaos af sanddyner utbreder sig, hvars passerande icke sällan är förenadt med lifsfara, rådde ännu i historisk tid, på Kartagos blomstringstid, en jämförelsevis stor vatten- och vegetationsrikedom, att skogar betäckte sluttningarna af Schottplatån, att elefanten och krokodilen lefde i dessa trakter. Att exempelvis Sahara en gång egt relativt stor vattenrikedom, bevisa de storartade erosionsföreteelserna i flere bergssträckor, och hvad sedan vindens eroderande verkan uträttat synes på det tydligaste i de genom bisarra former utmärkta s. k. ghurs på de nakna ytorna och på sluttningarna af Hammada samt dessa sandhaf, som i en bredd af 100–500 km. bågformigt fylla vestra Sahara. Att dessa oerhörda sandmassor icke kunna vara återstoden af en forntida hafsbotten, bevisa intyg af den arabiska befolkningen, som generation efter generation haft tillfälle att iakttaga nybildning af stora dynkomplex. Uppkomsten af dessa dynhaf låter lätt förklara sig på följande sätt. Under inflytande af en intensiv insolation, det ovanligt starka solljusets kemiska dekompositionskraft samt slutligen de stora temperaturvexlingarna under dygnet bringas sandstenen, som på stora sträckor bildar Saharas grund, att vittra. Har förvittringen af den fasta stenen gått så långt, att vinden kan utöfva sin kraft på de enskilda partiklarna, samlas i vindens strykningsriktning småningom korn vid korn vid första bästa hinder, de minsta partiklarna i lä, och utgöra första början till flygsanddyner. Nästa gebli eller samum bortsopar de förvittrade massorna i större mängd från den fasta kärnan, och så ökas dynerna, tills de, såsom t. ex. i Areg mellan Wargla och Rhadames, nå en höjd af 100–150 m. och ett omfång af 4–6 km. vid basen. I många fall och i vissa delar af Sahara ordna sig dynerna likformigt efter den förherskande vindriktningen (n. och n. ö.) till parallella kedjor, men oftast bilda de ett kaos. Dynernas vandring är ett faktum, som knappt mer kan betviflas och är konstaterad i alla öcknar. Så har t. ex. vestra delen af Gobi af den förherskande nordöstvinden betydligt flere och större anhopningar af sand än den östra, hvilken snarare är en stenöcken (i Sahara kallas en sådan »stenöcken» <i>serir</i>). Ett storartadt exempel på hur stora de sandmassor äro, som genom vinden sättas i rörelse, är den på vestkusten af Nord-Afrika belägna Arguinbanken, som, uteslutande en produkt af öcknen, sträcker sig flere mil ut i hafvet och torrlägges vid ebb. — Gamla verldens största öckenbildning är den, som från Atlantiska hafvet genomgår hela Nord-Afrika till Röda hafvet med ett smalt afbrott för Nildalen (se Sahara). På andra sidan Suesnäset och Röda hafvet begynna Petreiska Arabiens, Syriens och Arabiens öcknar, och bortom Persiska viken och de vest-iranska bergterrasserna den iranska platåns öcknar, hvilka såsom ofantliga sand- och saltstepper genomgå hela Persien från 
page_number=281, index= - Öcken, öken (D. örk, örken, af ett äldre ödken af öde, jfr ödemark) kallar man en större, ingalunda alltid jämn landsträcka, som till följd af ringa eller ingen nederbörd hufvudsakligen saknar växtlighet och derför är obeboelig - Öckenhuggormslägtet. Se Huggormarna - Öckenlon. Se Karakalen - Öckenräf. Se Fennek - Öckenspringråttor. Se Haltomys - Öckenstoft, detsamma som passadstoft (se d. o.) - Öckerö, socken i Göteborgs och Bohus län - Öcknens kyrka (Fr. l'église du désert). Se Hugenotter, sp. 21 - Öcolampadius. Se Oecolampadius - Öd, Isl. Auðr, med tillnamnet djúpauðga (»den bottenrika») är i isländska sagor namnet på tvänne qvinnor - Öde, det ur samverkan af naturel och yttre omständigheter jämte återverkningar från egna handlingar och personliga förhållanden framgångna gestaltandet af en menniska lefnadslopp - Öde, Isl. Auði, med tillnamnet auðgi (»den rike»), mytisk konung i Finland - Ödeborg, socken i Elfsborgs län - Ödeby, socken i Örebro län - Ödell (Ödla), Anders Svensson - Ödem. Se Oedem 
trakten af Kaspiska hafvet till Indiska hafvet. Denna iranska öcken skiljes af Indus från indiska öcknen Thurr. Norr om Persien ligga Turkestans öcknar, på ömse sidor om Tiansjans alpland, fortsatta österut genom hela Mongoliet af den ofantliga, dels sand-, dels stenöcknen Gobi l. Sjamo (Hanhai), som bildar den yttersta östra flygeln af Gamla verldens stora öckenbälte, hvars hela areal skattas till 13,75 mill. qvkm. Södra Afrika har Kalahari-öcknen. Det inre af Australiens kontinent har jämte stepper vattenlösa öcknar af obekant utsträckning. Äfven Amerika, der steppnaturen eljest är förherskande, såsom i Argentina, saknar ingalunda verkliga öcknar. Utmed Stilla hafvet, i Perú, Bolivia och Chile, ligger Atacamaöcknen, men de största öcknarna i Nya verlden har Nord-Amerika i Stora Saltsjöns bäcken, i Mohaveöcknen, i Llano estacado (mellan New Mexico och Texas) samt i Balson de Mapimi i mejikanska staterna Chihuahua och Coahuila. Djur- och växtverld, om ock helt naturligt sparsamma i öcknar, pläga dock ej fullständigt saknas. Af växter finnas blott sådana, som kunna uthärda såväl stor torrhet i luft och mark som stora temperaturvexlingar, mest succulenta eller bladlösa, taggiga växter. Kakteerna äro bl. a. utmärkande för de amerikanska öcknarna, mimosorna för Gamla verldens. Af denna sparsamma vegetation nära sig snabbfotade gazeller och antiloper; för öfrigt finnas blott några få mindre rofdjur, gnagare och särskildt i sanden gräfvande spindlar, ödlor o. s. v. 
<b>Öckenhuggormslägtet.</b> Se Huggormarna. 
<b>Öckenlon.</b> Se Karakalen. 
<b>Öckenräf.</b> Se Fennek. 
<b>Öckenspringråttor.</b> Se Haltomys. 
<b>Öckenstoft,</b> detsamma som passadstoft (se d. o.). 
<b>Öckerö,</b> socken i Göteborgs och Bohus län, Vestra Hisings härad. Areal 2,425 har. 3,244 innev. (1892). Annex till Torslanda, Göteborgs stift, Elfsyssels södra kontrakt. 
<b>Öcknens kyrka</b> (Fr. <i>l'église du désert</i>). Se Hugenotter, sp. 21. 
<b>Öcolampadius.</b> Se Oecolampadius. 
<b>Öd,</b> Isl. <i>Auðr,</i> med tillnamnet <i>djúpauðga</i> (»den bottenrika»), är i isländska sagor namnet på tvänne qvinnor, af hvilka den ena är en ren sagofigur, nämligen Ivar Vidfamnes (se denne) dotter, som i »Sögubrot» bär namnet <i>Audr</i> (gift först med Rörek, sedan med Radbard), under det att Hervararsagan kallar henne <i>Alfhild</i> (g. m. Valdar). Den andra är norrmannen Kettil Flatnefs dotter och vikingahöfdingen Olof hvites (se denne) maka, hvilken efter mannens och sonens (Torsten röde; se Ynglingaätten, sp. 103) död med återstoden af familjen slog sig ned på Island vid Hvammsfjord såsom en af öns allra första kolonister. Enligt irländska källor åter var Olof hvite förmäld med en dotter af en irisk konung vid namn Aedh. Ad. N–n. 
<b>Öde,</b> det ur samverkan af naturel och yttre omständigheter jämte återverkningar från egna handlingar och personliga förhållanden framgångna gestaltandet af en menniskas lefnadslopp, hvilket alltefter bildningsgrad och åskådningssätt ställes i ett mer eller mindre väsentligt samband med föreställningen om det outgrundliga och oundvikligt förutbestämda. Föreställningen om ödet såsom en på hemlighetsfullt vis öfver menniskan rådande, dunkel makt är urgammal och tränger sig dess oemotståndligare på menniskotanken, ju mindre denna förmår genomskåda sammanhanget mellan orsak och verkan och ju oriktigare den uppfattar detta. För forntidens greker var ödet någonting abstrakt, det gestalt- och bestämningslösa, nödvändigheten såsom sådan, för hvilken såväl gudar som menniskor dukade under, när de ensidigt ville göra sin individuella kraft gällande (jfr Moira). Men i det att grekerna uppfattade ödet såsom nödvändighet och den vedergällande Nemesis som en yttring deraf, spelar tillika föreställningen om ett orsakssammanhang såväl som idén om en sedlig verldsordning in i deras ödesbegrepp. Så var ofta äfven fallet med romarnas (se Fatum). Den fornnordiska gudalärans ödesgudinnor, nornorna, förete en nära öfverensstämmelse med antikens moirer l. parcer. Kristendomen med sin tro på en allvetande, rättvis och barmhertig gud förkastar föreställningen om ett blindt öde, om ock denna smugit sig in i predestinationsläran. En med denna likartad lära om förutbestämmelsen vann öfverhand hos de ortodoxe muhammedanerna (jfr Islam), för hvilka Allahs vilja är den makt, som noga bestämmer en hvars lifslott (<i>kismet</i>) utan någon möjlighet för menniskan att genom egen sträfvan afvända eller ändra densamma. Spörsmålet huru vidt menniskan är ansvarig för sitt öde låter icke allmängiltigt besvara sig, men i hvarje fall måste tillvaron af ett sådant ansvar erkännas. Å andra sidan ega arten och makten af de yttre förhållandena en betydande andel i gestaltandet af ödet. När den enskilde har med vaknande sjelfmedvetande börjat att sjelfbestämmande gripa in i sitt lefnadslopp, finner denna fria inverkan dock sina ganska trångt dragna gränser i hans medfödda och genom uppfostran förvärfvade temperamentsegenskaper, böjelser och fallenheter. Och hvad som eger rum hos individerna upprepar sig i stort hos folken. Jfr Determinism och Fatalism. — Om ödestragik se Tragisk, sp. 602 och 605. 
<b>Öde,</b> Isl. <i>Auði,</i> med tillnamnet <i>auðgi</i> (»den rike»), mytisk konung i Finland, hvars dotter blef förmäld med konung Visbur i Sverige. Ad. N–n. 
<b>Ödeborg,</b> socken i Elfsborgs län, Valbo härad. Areal 7,149 har. 1,071 innev. (1892). Annex till Färgelanda, Karlstads stift, Vestra Dals kontrakt. 
<b>Ödeby,</b> socken i Örebro län, Glanshammars härad. Areal 3,390 har. 421 innev. (1892), Annex till Lillkyrka, Strengnäs stift, Glanshammars kontrakt. 
<b>Ödell</b> (Ödla), Anders Svensson, diplomat, hette urspr. Anders Svensson, blef 1612 häradshöfding samt var diplomatisk agent 1621–26 i Danmark och 1626–30 i Hamburg. 1630 adlades han med namnet Ö. Död i nämnda stad 1634. Hans ätt utgick 1834 på svärdssidan. 
<b>Ödem.</b> Se Oedem. 
page_number=282, index= - Ödenburg. Se Oedenburg - Ödenäs, socken i Elfsborgs län - Öder. Se Od, mytol. - Öder, G. Kr. Se Oeder - Ödeshemman, kamer., sådana hemman, som, efter det de af åbon eller egaren blifvit öfvergifna, lemnats utan bruk och skötsel - Ödeshög, socken i Östergötlands län - Ödeslägenhet. Se Ödeshemman - Ödesmål, kamer. En egendom säges ligga i ödesmål, när densamma, efter att hafva blifvit öfvergifven af åbon eller egaren, lemnats utan bruk och skötsel. Jfr Vanhäfd och Ödeshemman - Ödestuga, socken i Jönköpings län - Ödgrim, biskop - Ödhumla, Nord. mytol. Se Mytologi, sp. 645, och Yme - Ödla, A. S. Se Ödell - Ödlor, Sauria, zool., är en ordning inom kräldjurens klass 
 <b>Ödenburg.</b> Se Oedenburg. <b>Ödenäs,</b> socken i Elfsborgs län, Kullings härad. Areal 3,937 har. 724 innev. (1892). Annex till Alingsås stad, Skara stift, Kullings kontrakt. 
<b>Öder.</b> Se Od, <i>mytol.</i> 
<b>Öder,</b> G. Kr. Se Oeder. 
<b>Ödeshemman,</b> <i>kamer.,</i> sådana hemman, som, efter det de af åbon eller egaren blifvit öfvergifna, lemnats utan bruk och skötsel. Med den ringa utveckling landets jordbruk hade ännu under 1700-talet förekom det synnerligen ofta, att hemman föllo i ödesmål. År 1711 voro sålunda i Skåne af 7,859 hemman 12 à 13 hundra öde. Derigenom vållades naturligen stor minskning i kronans påräknade inkomster och meddelades förnämligast med anledning deraf många föreskrifter dels om den tillsyn, som till förekommande af ödesmål borde hållas öfver hemmanens häfd och vidmakthållande, dels ock om de åtgärder, som, när något hemman det oaktadt fallit i ödesmål, borde vidtagas till dess upprättande. Numera äro ödeshemmanen till antalet helt få, och då det sällan torde inträffa, att något hemman hädanefter faller i ödesmål, har ifrågavarande lagstiftning förlorat större delen af sin betydelse. Dock åligger det ännu landtmätaren vid laga skifte, om anledning yppar sig att ödeshemman finnes inom skifteslaget och detsamma ej undergått faststäldt storskifte, att derom göra anmälan hos K. M:ts befallningshafvande, som, i den ordning k. br. d. 18 Okt. 1780 föreskrifver, föranstaltar om undersökning för utrönande huruvida hemmanets förut innehafda egor kunna återfinnas. I detta fall skall utbrytning genast verkställas, under det eljest hemmanet såsom obefintligt afföres ur jordeboken. Fortfarande äro vissa förmåner tillerkända den, som först anmäler sig till upptagande af ett ödeshemman, nämligen rättighet att komma i besittning deraf samt att åtnjuta vissa frihetsår. Om ett skattehemman legat öde under tre år, ansågs det förr såsom skattevrak och öfverfördes till kronotitel, men denna regel upphäfdes genom k. förordn. d. 21 Febr. 1789. Beträffande ödefrälsehemman innehåller k. br. d. 6 Jan. 1806, att sådana lemnas uppodlaren mot erläggande till kronan af 20 års räntor, hvarefter de böra anses som frälsehemman och utgöra ränta i likhet med dylika hemman. I fråga om upptagande af ödekronohemman i de sex norra länen torde numera de om krononybyggen meddelade bestämmelser tillämpas. G. T. 
<b>Ödeshög,</b> socken i Östergötlands län, Lysings härad. Areal 9,914 har. 2,609 innev. (1892). Annex till Stora Åby, Linköpings stift, Lysings kontrakt. 
<b>Ödeslägenhet.</b> Se Ödeshemman. 
<b>Ödesmål,</b> <i>kamer.</i> En egendom säges ligga i ödesmål, när densamma, efter att hafva blifvit öfvergifven af åbon eller egaren, lemnats utan bruk och skötsel. Jfr Vanhäfd och Ödeshemman. 
<b>Ödestuga,</b> socken i Jönköpings län, Vestra härad. Areal 9,393 har. 1,091 innev. (1892). Annex till Malmbäck, Vexiö stift, Vestra härads kontrakt. 
<b>Ödgrim,</b> biskop, efterträdde omkr. 1130 Storbjörn å Skara biskopsstol och är minnesvärd såsom den der bragte Skara domkyrkas byggnad till fullbordan. Han flyttade dômen från Husaby, der den varit alltifrån Olof Skötkonungs dagar. Ö. lär hafva dött omkr. 1157 och ligger begrafven i Skara domkyrka. 
<b>Ödhumla,</b> <i>Nord. mytol.</i> Se Mytologi, sp, 645, och Yme. 
<b>Ödla,</b> A. S. Se Ödell. 
<b>Ödlor,</b> <i>Sauria, zool.,</i> är en ordning inom kräldjurens (se d. o.) klass. Alla ödlor hafva en mer eller mindre långsträckt, sällan kortare, nedplattad kroppsform och en vanligen lång svans. Flertalet är försedt med fyra väl utvecklade extremiteter, hvilka dock i regeln äro för svaga eller för långt aflägsnade från hvarandra för att fullständigt kunna uppbära kroppen. Stundom är tårnas antal förminskadt, och ej sällan förekomma inom samma familj, ja t. o. m, inom samma slägte arter, som fullständigt sakna extremiteter, medan andra ega jämförelsevis väl utbildade sådana. Somliga ödlor hafva endast små bakre extremiteter (<i>Pseudopus, Ophiodes</i>); mera sällan finnas endast förkrympta främre extremiteter (<i>Chirotes</i>). Skuldergördel och bäcken saknas aldrig fullständigt, och derigenom skilja sig äfven de fotlösa ödlorna från ormarna. En annan skiljaktighet mellan ormar och ödlor består deruti att hos de senare ansigtsbenen ej äro på samma sätt förskjutbara som hos de förra och att de båda underkäksgrenarna, hvilka hos ormarna genom ett elastiskt band äro rörligt förenade med hvarandra, hos ödlorna äro fast och orörligt förbundna. Huden är vanligen försedd med fjäll och plåtar, liknande dem, som förekomma på foglarnas fötter. Ödlornas hud är synerligea fattig på körtlar. Dock finnas hos många former hudkörtlar, som genom regelbundna por-rader mynna ut på lårens insida; måhända, kunna dessa betraktas som ett slags taljkörtlar. Af ögonlocken är vanligen det nedre mest utveckladt; hos somliga (gecko-ödlorna, se d. o.) är detsamma genomskinligt och sammanväxt med det öfre, så att hos dessa djur liksom hos ormarna ett slutet rum finnes framför ögat. Hos flertalet finnas trumhåla och trumhinna. Tänderna äro af olika form ej blott hos olika slägten, utan ock stundom hos en och samma art (olika efter deras olika läge i käkarna). Vanligen äro tänderna enkla, kägelformiga, stundom i spetsen taggade eller knappformigt ansvällda o. s. v. Ytterst sällan sitta de i alveoler; vanligen äro de omedelbart sammanväxta med benen antingen så, att de sitta å käkarnas fria rand (Acrodonter), eller så, att de äro fastväxta vid deras inre sida (Pleurodonter). Hos somliga ödlor finnas tänder ej blott på käkarna, utan ock å gommen. Tungans form är mycket olika hos skilda grupper: än är den kort och kan ej eller endast högst obetydligt sträckas ut ur munnen; än är den lång, tunn, klufven i spetsen och mycket utsträckbar samt då innesluten i en särskild skida, än masklik medför tjockad spets. Egendomligt för de flesta ödlor är att svansen mycket lätt afbrytes, hvilket 
page_number=283, index= - Ödlor, Sauria, zool., är en ordning inom kräldjurens klass - Ödmann, Nils Petrus - 1. Ödmann, Samuel Lorens 
beror derpå att i svanskotornas kroppar finnes en oförkalkad tvärskifva. Den sålunda afbrutna svansen regenererar åter, i det från brottstället en broskcylinder växer ut, hvilken är fylld med ett mjukt ämne. I regeln lägger honan några få, tämligen stora ägg; hos somliga lemna ungarna ägget, innan de födas. Utvecklingen af fostret öfverensstämmer i allt väsentligt med foglarnas. De flesta ödlor äro för menniskan fullkomligt ofarliga och gagneliga derigenom att de förtära insekter och maskar. Man känner omkring 2,000 nu lefvande ödlearter, fördelade på ungefärligen 450 slägten. De flesta och största bebo tropikerna. De äldsta kända ödlorna hafva anträffats i permformationen. — Om familjen »egentliga ödlor» se Lacertidae. — Med <i>Sauropterygia</i> förstås en grupp bland kräldjuren, som innefattar en del utdöda, gigantiska former, hvilka lefvat under sekundärperioden, såsom <i>Nothosaurus, Plesiosaurus, Ichthyosaurus</i> (se dessa o.) o. a. De kunna dock ej hänföras till ordningen ödlor. L–e. 
<b>Ödman,</b> Nils Petrus, skolman, vitterhetsidkare, reseskildrare, född i Åmål d. 12 Aug. 1838, tillbragte sin skoltid i Karlstad och blef 1856 student i Upsala, hvarest han lifligt deltog i kamratlifvet såsom visdiktare och sångare samt vardt en af de förste medlemmarna af Namnlösa (student-) samfundet (se d. o.). Han förvärfvade filos. doktorsgraden 1866, vistades 1867 för språkstudier i England och Frankrike, antogs 1868 till hufvudlärare i franska och engelska vid Göteborgs realgymnasium och utnämndes 1870 till lektor i främmande lefvande språk vid Hernösands läroverk, hvilken tjenst han 1877 utbytte mot ett dylikt lektorat i Gefle. Han har många år tillbragt somrarna i utlandet hufvudsakligen för språkstudier. Till det ofvannämnda sällskapet N. S:s publikation »Sånger och berättelser af nio signaturer» (1863) bidrog Ö. med en munter humoresk <i>Min första kondition</i> (sign. »Pelle»), men en skarp kritik deröfver afskräckte honom från att idka skriftställeri, tills han 1873 skref korrespondensartiklar från Frankrike i »Göteborgsposten», hvilka mottogos med bifall. Han har sedermera utgifvit i bokform samlingar af skisser m. m., som mestadels förut varit synliga i tidningar och tidskrifter: <i>Ungdoms- och reseminnen. Vers och prosa</i> (2 bd, 1881; 3:dje uppl. 1891), <i>Från vår- och sommardagar</i> (2 bd, 1887–88), <i>Ny samling studentminnen och resebilder</i> (1891), <i>Vexlande bilder, prosa och vers</i> (1893), samt en minnesteckning öfver J. A. Josephson (<i>Ur en svensk tonsättares lif</i>, 1885–86). Såsom skildrare af minnen och intryck förtäljer Ö. på en gång skämtsamt och varmhjertadt, med frisk naivitet och godt öga för det karakteristiska samt med en gladlynt meddelsamhet, genom hvars flöde icke sällan ett religiöst allvar skimrar fram. Bland hans poem utmärka sig några satiriska skildringar ur societetslifvet (<i>Kammarjunkaren, Souper</i> m. fl.). Nitisk för motarbetandet af allt oädelt i ungdomens förströelser och åskådningssätt, har han sedan slutet af 1870-talet plägat anordna ett slags aftonunderhållningar med sång och föredrag af väckande och oskyldigt muntrande art. 
1. <b>Ödmann,</b> Samuel Lorens, naturforskare, reseskildrare, universitetslärare, bibeltolkare, psalmförfattare och tonsättare, föddes i Vexiö d. 25 Dec. 1750. Till sitt tionde år uppfostrades han, efter en »sokratisk» metod och fri från lextvång, hos sin morfader, den patriarkaliske prosten Samuel Wiesel i Vislanda. Vid Vexiö skola och gymnasium inhemtade Ö. derefter en för sin tid grundlig elementarbildning, i synnerhet i latinet; och vorden student i Upsala 1768, studerade han först grekiska och österländska språk, men drogs alltmera öfver till zoologiens och botanikens studium samt blef en af den store Linnés mest uppmuntrade lärjungar. Sitt uppehälle hade han denna tid af en akademisk kondition, som under mellanterminerna förde honom till norra Delsbo, hvarest han med framgång försökte sig såsom predikant och af den lärde prosten Lenaeus invigdes i teologiskt vetande. Filos. kandidat 1772, men af medellöshet hindrad att undergå promotion, bestod han kort derefter med heder prestexamen i Vexiö, prestvigdes våren 1773 samt tillträdde en plats såsom informator och huspredikant hos general Pfeiff på Ingarön i Stockholms skärgård. Tre år senare öfvertog han en liknande anställning hos baron Cederström på Beatelund å samma ö. Denne inrättade 1776 för hans räkning en fast skola med boställe och ett kapell i Pilhamn på norra delen af Ingarön, hvarigenom Ö. kunde träda under eget tak och hemföra en maka. Den unge skolmästaren och kapellpredikanten måste upphjelpa sina små löneinkomster genom ett i större skala idkadt fiske (han sålde på ett år fisk till Stockholm för öfver 1,000 daler). Men vetenskapsmannen tog ut sin rätt hos fiskaren; han vardt en skicklig ichthyolog, liksom han från början af sin skärgårdsvistelse särskildt lagt sig vinn om studiet af simfoglarna. På en jagt efter dylika förkylde han sig emellertid, 1783, och ådrog sig en ihärdig frossa, som öfvergick till dubbel- och slutligen tredjedagsfrossa af egendomlig typ. Vid minsta försök att gå ut i fria luften återkom sjukdomen, hvarför Ö. blef kammarsittare och snart föredrog att ligga (påklädd) till sängs samt på dessa vilkor åtnjöt en ypperlig helsa under sitt långa återstående lif. I bokligt vetande hade han i sin undangömda skärgårdsort tillfälle att förkofra sig genom att låna böcker från biblioteken i hufvudstaden. Hans originalitet såsom naturforskare upptäcktes af Vetenskapsakademien, som i sina »Handlingar» 1780 införde en ornitologisk recension af honom och s. å. hans <i>Väderleksanmärkningar för 7 år i Wermdö skärgård</i>, ett slags naturlig almanack, grundad på noggranna observationer af i synnerhet flyttfoglarnas vanor. Ö:s lifliga, men ordkarga stil röjer redan der sin egendomlighet. Under flere följande år lemnade han till akad:s »Handlingar» bidrag, merendels ornitologiska monografier, hvilka länge ansågos mönstergilla och ännu hållas i aktning. Dylika studier sammanknötos med hans undersökningar i biblisk filologi, och så uppkom arbetet <i>Strödde samlingar utur naturkunnigheten till den Heliga skrifts upplysning</i> (6 flockar, 1783–94; 
page_number=284, index= - 1. Ödmann, Samuel Lorens 
delvis flere uppl.), hvilket i tysk öfversättning (1786–96) skaffade honom ett ansedt namn äfven i utlandet. Det följdes af <i>Arabernas seder och lefnadssätt</i> (1783; bearbet. efter utländsk källa jämte tillägg). 1784 valdes Ö. till ledamot af Vet. akad. Vid denna tid öfversatte han några predikosamlingar, och från 1783 sysslade han under årtionden med ett säreget slag af skriftställeri (först för brödfödans skull, då han icke längre kunde fiska, och sedermera för sitt nöje), nämligen öfversättning jämte bearbetning af resebeskrifningar från olika verldsdelar, hvarvid originalen genom hans sammandragningar, omarbetningar och tillägg fingo ett ökadt och i ej ringa mån sjelfständigt värde. Han hade genomläst snart sagdt alla kända resebeskrifningar alltifrån 1500-talet, och han hopskref ett resebibliotek af sammanlagdt mer än 40 volymer. Ö:s resebeskrifningar voro på sin tid den svenska allmänhetens mest omtyckta läsning och undanträngde romanläsningen. Göteborgs Vet. o. vitt. samhälle prisbelönade 1788 hans skrift <i>Tankar om sättet att förekomma tiggerier i städerna</i>, i hvilken några framtidstankar finnas uttalade. Emellertid hade man insett det lämpliga i att söka bereda honom en bekymmerfriare och mer fruktbringande verksamhetskrets. 1790 utnämndes han till kyrkoherde i Gamla Upsala (utan aflagd pastoralexamen) och s. å. till teol. adjunkt vid Upsala universitet, tillträdde 1792 och befordrades 1799 till teol. professor, fick 1800 teol. doktors titel och förordnades 1806 (såsom professor i pastoralteolologien) till föreståndare för det teologiska seminarium, som då på hans förordande upprättades. 1792 hade han insatts i bibelkommissionen och 1793 i ecklesiastik-komitén (för nya »kyrkoböckers» författande). I bibelkommissionen buro Ö. och Tingstadius den drygaste andelen af arbetet, men de drogo icke jämnt. Tingstadius ville försköna originalet, Ö. endast förtydliga detsamma, med varsam hand parafraserande mera dunkla ställen. I den 1816 utgifna editionen af Nya test. har Ö. största andelen. I psalmbokskomitén arbetade han till inemot 1814, då han drog sig tillbaka, missnöjd med Wallins öfvermäktiga inflytande. Ö. utgaf år 1798 <i>Försök till kyrkosånger</i> (2:dra uppl. 1806), innehållande 77 af honom diktade nya (och 8 omarbetade) psalmer, af hvilka 28 fått plats i 1819 års psalmbok. De äro färgade af 1700-talets religiösa åskådning och röra sig mest kring Guds allmänna försyn samt maningar till dygd. Man finner ej hos dem någon starkare innerlighet eller inspiration, men deremot klarhet och sanning, trosvisshet och en tadellös språkform. Bäst har n:r 14 (»Fader, under detta namn») bibehållit sig, dernäst framstå n:r 222, 384 (litania) och 393 (sommaren). Sjelf musikkännare, räddade Ö. många af våra äldsta koraler genom att välja versmått efter dem. Från hans hand härröra jämväl många ännu nyttjade kyrkoböner och formulär till heliga förrättningar. Såsom föreståndare för seminariet hade han länge ensam sig pålagdt att årligen rätta mer än ett tusental homiletiska krior. Med humoristisk skärpa utrotade han det löjliga och förargelseväckande hos den äldre predikostilen, och hans lärareverksamhet var epokgörande för en sundare uppsvensk prestbildning. I sin rymliga sängkammare, som tillika var bibliotek, föreläste han offentligt i exegetik, och genom den sannt filologisk-historiska grundval han gaf åt detta studium samt genom sitt klara och lediga framställningssätt verkade han reformerande äfven inom detta ämne. Ö. nedsatte aldrig förnuftet, men han erkände gränsen för detsamma och vardt ej någon tviflare. I neologiens och rationalismens tidehvarf stod han såsom »en förmedlare mellan en bättre förgången och en bättre kommande tid». I sitt förhållande till lärjungarna förenade han strängt allvar med faderlig godhet. Från sin bädd utöfvade han äfven pastoralvård åt sin landsförsamling. Under 45 år oafbrutet sängliggande i 26–28 graders rumstemperatur, utan kroppsrörelse, utan frisk luft (han tålde ej häller vatten, utan torkade sig med varma handdukar i st. f. att tvätta sig), åtnjöt han likväl den förträffligaste helsa, matlust och sömn — ett fullständigt undantagsfall i fysiologisk-hygieniskt hänseende. I detta läge utvecklade han till det sista en rastlös flit. Den innestängde följde derjämte med nyfiket intresse den yttre verldens stora och små tilldragelser, och till honom buros dagligen alla nyheter. I hans kammare samlades icke blott lärjungeskaror och resande främlingar, utan äfven arbetande komitéer; ja der öfvades hvarje vecka det akademiska kapellet, för hvilket Ö. var inspektör, så ock qvartettsång, och Upsala studentsång räknar i sjelfva verket sina anor från honom (före Haeffner). Redan i skolåren spelade Ö. flere instrument; han idkade framgent studier i tonkonsten, och ofta såg man honom röras till tårar vid läsning af partitur. Obestyrkt är den vanliga uppgiften att han skulle åtminstone delvis satt musik till sina tvänne oratorietexter <i>Försonaren på Golgatha</i> (1809; 4:de uppl. 1831) och <i>Försonaren på Oljoberget</i> (1815); den förra är tonsatt af Haeffner och den senare af Frigel. Deremot satte Ö. musik till flere psalmer. Han vardt ledamot af Musikaliska akademien, och flere lärda samfund i in- och utlandet räknade honom bland sina medlemmar. I Vitt. hist. o. ant. akad. invaldes han 1820. Han afled i Upsala d. 2 Okt. 1829. 
Ö. var i grunden en avtodidakt med skarpt förstånd och utomordentligt minne. Han egde, enligt Geijers omdöme, geniets »blick för de naturliga tingens egenheter och skilnader». På zoologiens område var han utan tvifvel mest framstående, en linnéan af första ordningen; han borde hafva varit zoologie professor. I geografi och etnografi egde han vidsträcktare kunskaper än mängden af samtida lärde i Europa. Språkstudierna voro för honom snarare redskap än ändamål, och sjelf ville han ej heta orientalist. I filosofien var han ej anhängare af något system. Att han såsom teolog intog en för sin tid framstående rang, är ofvan påpekadt. Ö. är en bland de verklige stilisterna inom svenska literaturen; hans uttryckssätt är korthugget och kärnfullt, något kantigt, men klart och liffullt, 
page_number=285, index= - 1. Ödmann, Samuel Lorens - 2. Ödmann, Erik Samuel - Ödmann, Arvid - Ödmansson, Ernst Ludvig Vilhelm 
ofta fyndigt eller qvickt. — Ett växtslägte, <i>Oedmannia,</i> har blifvit uppkalladt efter Ö. Bland hans utg. arbeten må vidare nämnas en öfversättning (jämte fortsättning) af Schroecks »Utkast till christna religionens och församlingens historia» (1792), <i>Strödda försök öfver Nya test:s heliga skrifter</i> (4 bd, 1799–1822), hvilket verk fick ett stort inflytande i exegetiskt och homiletiskt hänseende, ett <i>Geographiskt handlexikon öfver Nya test:s heliga skrifter</i> (1799; 2:dra uppl. 1812), <i>Försök öfver Johannis uppenbarelse</i> (1803; ny uppl. 1805), de två ypperliga handböckerna <i>Anvisning till ett christligt predikosätt</i> (1807; 2:dra uppl. 1812) och <i>Predikoutkast</i> (1808, 2:dra uppl. 1812; för årets alla helgdagar), den förtjenstfulla uppsatsen <i>Om andligt ljus, svärmeri och samvetsfrihet</i> och en <i>Paraphras öfver större delen af Nya test:s heliga skrifter</i> (1832), om hvilken omdömena utfallit ogynsamt. Inom literaturen skall Ö:s namn dock troligen lefva längst genom hans i sitt slag klassiska kulturbild <i>Hågkomster från hembygden och skolan</i>, der den idylliska presthusskildringen står värdigt vid sidan af de med klaraste åskådlighet skildrade skolminnena från Vexiö (förf. 1801, tr. 1830; senare tillökt med uppsatsen <i>Prosten Lenaeus i Delsbo och hans församling på 1760-talet;</i> 5:te uppl. 1888). — Svenska akad. hedrade 1867 Ö:s eftermäle genom att låta prägla en minnespenning, till hvilket tillfälle C. W. Böttiger författade en mästerlig minnesteckning öfver honom (i Sv. akad:s Handl. ifrån år 1796, del 43). 
2. <b>Ödmann,</b> Erik Samuel, prest, riksdagsman, den föregåendes brorson, född i Mo socken i Helsingland d. 27 Okt. 1786, blef student i Upsala 1802, filos. magister 1809, gymnasieadjunkt i Gefle 1810 och lektor i latin derst. 1814. Han prestvigdes 1825, erhöll Vendels pastorat (ärkestiftet) 1827 och prosts titel 1830 samt befordrades 1841 till kontraktsprost i Örbyhus. 1844 fick han teol. doktors titel. Ö. var ledamot af presteståndet vid riksdagarna 1834, 1840 (då han insattes i konstitutionsutskottet) och 1844. Han var der från början en genom sin sjelfständighet och praktiska blick framstående medlem af oppositionen utan att dock gå till några ytterligheter. På grund af sitt politiska anseende valdes han några gånger till stats- och diskontrevisor samt uppfördes två gånger på förslag till pastor primarius och 1841 på biskopsförslag. Ö. dog d. 17 Sept. 1845 på Hofgårdsberg i Vendel. I yngre år eröfrade han två gånger Svenska akademiens mindre pris i vältalighet, med <i>Historia om det första korståget</i> (1813) och <i>Försök öfver islamismen</i> (1816). Han öfversatte flere historiska arbeten och författade <i>Öfningar i latinska syntaxen</i> (1822; ny uppl. 1832) m. m. 
<b>Ödmann,</b> Arvid, operasångare, född i Karlstad d. 18 Okt. 1850, hade hunnit skolans sjunde klass, då han kallades att deltaga i den af A. Jahnke bildade sångkör, som ämnade uppträda i Amerika. Då han för detta ändamål kommit till Stockholm, blef han der i stället af O. Wijkander öfvertalad att ingå vid k. operan, profsjöng och antogs till elev 1871. Efter sångstudier för Arlberg debuterade han med framgång 1873 såsom <i>Tamino</i> i »Trollflöjten», <i>Oberon</i> samt <i>Ernesto</i> i »Don Pasquale» och engagerades 1875. Under tiden fortsatte han sina studier, hos Günther och Ivar Hallström samt (1875) Masset i Paris. Sedan 1876 har Ö. ständigt varit fäst vid Stockholmsoperan, utom 1887–89, då han var engagerad i Köpenhamn. I början prisad endast för sin ovanligt rena, höga och klara tenorstämma, vann han fr. o. m. 1878, då han uppträdde vid Trebellis sida såsom <i>Fernando</i> i »Leonora», allt större uppmärksamhet såsom framstående sångare. Hans talang gjorde sig på den tiden bäst gällande uti italienska operor och dessutom i en del komiska eller lyriska uppgifter af olika slag, såsom <i>Bénoit</i> i »Kungen har sagt det», <i>Wilhelm Meister</i> i »Mignon», <i>José</i> i »Carmen», <i>Zephoris</i> i »Konung för en dag» (hans populäraste parti) o. s. v. Men derjämte och i synnerhet efter Arnoldsons död, 1881, fick han småningom öfvertaga alla slags tenorpartier, äfven sådana för koloraturröst, såsom <i>Almaviva</i> i »Barberaren», eller hjeltetenor, såsom <i>Radames</i> i »Aida». Till hans mest populära uppgifter höra <i>Faust</i> i »Faust» och »Mefistofeles», <i>Toriddo</i> i »På Sicilien», <i>Romeo, Stradella</i> och <i>Fra Diavalo</i>. Öfriga vigtigare roller äro <i>Ottavio</i> i »Don Juan», <i>Alfredo</i> i »Den vilseförda», <i>Achilles</i> i »Iphigenia», <i>Edgar</i> i »Lucie», <i>Noureddin</i> i »Lalla Rookh», <i>Bergakungen</i> i »Den bergtagna», <i>Hertigen</i> i »Rigoletto», <i>Sandu</i> i »Neaga», <i>Paul</i> i »Paul och Virginie», <i>Huon</i> i »Oberon», <i>Walter</i> i »Mästersångarne», <i>Gerald</i> i »Lakmé», <i>Arnold</i> i »Wilhelm Tell», <i>Enzo</i> i »Gioconda», <i>Profeten, Jean de Nivélle, Josef, Postiljonen, Lohengrin</i> och <i>Otello</i>. Sistnämnda rol är hans förnämsta; han har der lyckats mer än vanligt förena skådespelarens konst, som annars ej är honom i högre grad beskärd, med sångarens samt åstadkommit en sällsynt fulländad, vokal, plastisk och mimisk helhet. A. L. 
<b>Ödmansson,</b> Ernst Ludvig Vilhelm, läkare, född i Landskrona d. 8 Juli 1831, blef student i Lund 1849, filos. kandidat 1853, med. kandidat 1857 och licentiat 1859 samt kirurgie magister 1861. Sedan han 1862 utgifvit afhandlingen <i>Bidrag till kännedomen af urinsedimentet uti njurarnes sjukdomar</i>, promoverades han s. å. i Lund till med. doktor. Följande året blef Ö. docent och 1864 adjunkt i patologisk anatomi vid Karolinska institutet samt utnämndes 1869 till e. o. professor i syfilidologi derstädes. Från sistnämnda år var han derjämte öfverläkare vid Stockholms stads och läns kurhus till 1888 och är sedan nämnda år öfverläkare vid sjukhuset S:t Göran, hvilket sjukhus han beskrifvit i Stockholms helsovårdsnämnds årsberättelse för 1889. Ö:s vetenskapliga arbeten falla till större delen inom syfilidoiogiens område, men beröra äfven andra gebit af de medicinska vetenskaperna. Bland dem må nämnas <i>Fall af encephalitis corticalis et hydrocephalus acutus</i> (i »Med. arkiv» III), de i »Nord. med. arkiv» införda uppsatserna <i>Studier öfver syfilis, Fall af framboesiartade vegetationer från syfilitiska sår, Subkutana sublimatinjektioner mot syfilis, Syfilis och erythema multiforme,</i> 
page_number=286, index= - Ödmansson, Ernst Ludvig Vilhelm - Ödmorden (Gammalsv. Ömorþ, af morþ l. marþ, skog), fordom nan på den bergländiga skogstrakten i norra Gestrikland och södra Helsingland - Ödsköld, socken i Elfsborgs län - Ödsmål, socken i Göteborgs och Bohus län - Öfjældsjökel, det danska namnet på Eyjafjallajökull (se d. o.) - Öfjord, det danska namnet på Eyjafjörðr (se d. o.) - Öfningsläger kallas vanligen i Sverige de truppsammandragningar utöfver regementenas vanliga öfningar, som egde rum för att öfva trupperna i manövrer i större afdelningar af alla vapen - Öfningslärare, benämning på de vid de allmänna läroverken anställde lärarna i musik, teckning och gymnastik - Öfraby. 1. Socken i Hallands län - Öfraby. 2. Socken i Kristianistads län - Öfre borgrätten. Se Borgrätt. De 1844 upphöfda öfre borgrättens medel handhafvas af en särskild förvaltning under riksmarskalkens ordförandeskap - Öfre Canada. Se Ontario 2 - Öfre Champagne. Se Champagne - Öfre Lothringen. l. Moseln. Se Lothringen, sp. 115 - Öfre planeter, detsamma som yttre planeter. Se Inre planeter - Öfre Romerike. Se Romerike - Öfre sjön. Se Lake Superior - Öfre Svennevad. Se Bo - Öfre Ullerud. Se Ullerud 3 - Öfved, oriktig form för Öved (se d. o.) - Öfveradjutant, krigsv. - Öfveramiral blef en särskild grad inom svenska flottan d. 4 Aug. 1715 
<i>Statistiska notiser från Stockholms stads och läns kurhus, Till frågan om excision af de syfilitiska primär affektionerna, Om urethritis externa och cystabildningar å förhuden, Om de yttre iliakalkörtlarnas sjukliga förändringar vid ljumskbuboner</i> och <i>Om lungaffektion efter intra-muskulär injektion af olösliga qvicksilfverpreparater vid syfilis</i> samt de i »Hygiea» förekommande <i>Studier öfver epithaliernas byggnad, Till läran om albuminuri</i> och <i>Några fall af aphasi.</i> Under åren 1871–77 var Ö. ledamot af Stockholms stads sundhetsnämnd och 1878–83 af dess helsovårdsnämnd samt egnade sig med stort intresse åt vården om hufvudstadens hygieniska angelägenheter och redigerade Helsovårdsnämndens berättelser till Medicinalstyrelsen för åren 1879–80, sedan han redan 1876 vid nedläggandet af ordförandeskapet i Svenska läkaresällskapet behandlat frågan <i>Om Stockholms allmänna helsovård jämte några inledande anmärkningar rörande dödligheten derstädes och dödsorsakerna</i> (»Hygiea», 38). R. T–dt. 
<b>Ödmorden</b> (Gammalsv. <i>Ömorþ,</i> af <i>morþ</i> l. <i>marþ,</i> skog), fordom namn på den bergländiga skogstrakten i norra Gestrikland och södra Helsingland, hvilken, då det förra landskapet ännu räknades till Upland, utgjorde gränsskogen mellan Svealand och Norrland. Odlingen trängde småningom upp ifrån kustlandet, till en början genom fäbodanläggningar. Slutligen förmådde ärkebiskop Nils Allesson år 1302 de kringboende socknemännen att midt på skogen afsätta ett större område till underhåll af ett »sälohus» (d. v. s. härberge för resande; nu gården Själahus), hvarefter nybyggare snart infunne sig och Skogs socken bildades. I öfrigt utbredde sig Ö. i södra delarna af Hanebo och Bollnäs socknar samt i norra delen af Ockelbo. Det säges, att Helsinglands apostel, den hel. Staffan, mördades vid Tynnebroå på Ö. Den fordom fruktade, stora skogen är numera betydligt uthuggen. Stora sträckor upptagas af magra och oländiga ljunghedar, mossar och kärr. De högsta bergen i denna trakt torde vara det omkr. 440 m. höga Storberget, på gränsen mellan Skog och Hanebo, samt Fansknoppen, 475 m., i Bollnäs. A. G. 
<b>Ödsköld,</b> socken i Elfsborgs län, Vedbo härad (Dal). Areal 9,798 har. 1,121 innev. (1892). Annex till Steneby, Karlstads stift, Norra Dals kontrakt. Mellersta och södra delarna af socknen utgöra en milsbred, ful och ödslig landhöjd, kallad Ödskölds moar. 
<b>Ödsmål,</b> socken i Göteborgs och Bohus län, Inlands nordre härad. Areal 4,669 har. 1,753 innev. (1892). Ö. bildar med Norum ett regalt pastorat, Göteborgs stift, Elfsyssels norra kontrakt. 
<b>Öfjældsjökel</b> [-fjälls-], det danska namnet på Eyjafjallajökull (se d. o.). 
<b>Öfjord,</b> det danska namnet på Eyjafjörðr (se d. o.). 
<b>Öfningsläger</b> kallades vanligen i Sverige de truppsammandragningar utöfver regementenas vanliga öfningar, som egde rum för att öfva trupperna i manövrer i större afdelningar af alla vapen. De första dylika öfningsläger omtalas från Stockholm 1672, Kungsör 1684, mellan Köping och Kungsör 1685 och 1688. Sedermera hafva de med längre eller kortare mellantider utförts på än den ena, än den andra mötesplatsen och utgjorts af dels exercisöfningar, dels manöver i omgifvande trakt, till dess de från 1870-talet ersattes af s. k. större fälttjenstöfningar (se d. o.). C. O. N. 
<b>Öfningslärare,</b> benämning på de vid de allmänna läroverken anställde lärarna i musik, teckning och gymnastik. 
<b>Ofraby.</b> 1. Socken i Hallands län, Halmstads härad. Areal 1,174 har. 548 innev. (1892). Annex till Halmstads stad, Göteborgs stift, Halmstads kontrakt. — 2. Socken i Kristianstads län, Ingelstads härad. Areal 1,272 har. 520 innev. (1892). Ö. bildar med Benestad ett regalt pastorat, Lunds stift, Ingelstads kontrakt. 
<b>Öfre borgrätten.</b> Se Borgrätt. Den 1844 upphäfda öfre borgrättens medel handhafvas af en särskild förvaltning under riksmarskalkens ordförandeskap. 
<b>Öfre Canada.</b> Se Ontario 2. 
<b>Öfre Champagne.</b> Se Champagne. 
<b>Öfre Lothringen</b> l. Moseln. Se Lothringen, sp. 115. 
<b>Öfre planeter,</b> detsamma som yttre planeter. Se Inre planeter. 
<b>Öfre Romerike.</b> Se Romerike. 
<b>Öfre Sjön.</b> Se Lake Superior. 
<b>Öfre Svennevad.</b> Se Bo. 
<b>Öfre Ullerud.</b> Se Ullerud 3. 
<b>Öfved,</b> oriktig form för Öved (se d. o.). 
<b>Öfveradjutant,</b> <i>krigsv.,</i> kallades officer af öfverstes, öfverstelöjtnants och majors grad, som enligt 1788 års s. k. generaladjutantsinstruktion ingick i generalstaben. Benämningen bortlades 1816, men återupptogs vid den nuvarande generalstabens bildande d. 5 Dec. 1873 (se Generalstab, sp. 1021). Äfven de till Konungens stab hörande generalspersoner och öfverstar kallas numera öfveradjutanter. C. O. N. 
<b>Öfveramiral</b> blef en särskild grad inom svenska flottan d. 4 Aug. 1715, då Karl XII, efter sjöslaget mellan Bornholm och Rügen, gaf den amiral-en-chef kommenderande amiralen frih. Klas Sparre nämnda grad, hvarmed följde generallöjtnants rang. Öfveramiralen hade således lägre rang än amiral-generalen och amiral-generallöjtnanten, som voro fältmarskalks och fältmarskalklöjtnants vederlikar. Troligen fick han dock samma rang som amiral-generallöjtnanten 1719, då Sparre blef president i Amiralitetskollegium och riksråd. E. D. Taube, som 1743 vardt öfveramiral, synes hafva varit det endast för en kortare tid. Efter Taube innehade ingen denna grad förrän d. 12 Mars 1784, då öfversten och sekundchefen för Finska eskadern af arméns flotta K. A. Ehrensvärd efter general-amiralen H. af Trolles död utnämndes till öfveramiral, hvilket ämbete medförde befälet öfver örlogsflottan. På grund af särskildt förordnande var Ehrensvärd chef äfven för arméns flotta, hvilket också hade varit fallet med Trolle. I makt och myndighet voro Trolles och Ehrensvärds befäl visserligen lika och till en början äfven i rang. Ty vid Trolles utnämning 
page_number=287, index= - Öfveramiral blef en särskild grad inom svenska flottan d. 4 Aug. 1715 - Öfverarm. Se Arm - Öfverauditör, lagfaren ledamot i Öfverkrigsrätt (se d. o.) - Öfverbefolkning, ett i ett land uppkommande tillstånd af gradvis sjunkande välstånd till följd af befolkningens alltför starka ökning i förhållande till förhandenvarande underhållsmedel - Öfverbefäl liktydigt med officerare - Öfverbibliotekarie är sedan 1877 titeln på Kungl. bibliotekets chef - Öfverbom, Jonas - Öfver bord. Se Bord - Öfverbramrå l. bovenbramrå, sjöv. se 12 å fig. till art. Tackling. Jfr Boven 
yttrade konungen följande till protokollet: »Med general-amiralstiteln» följer icke »någon högre värdighet än med amiralsämbetet», utan den utmärker endast, »att det är förste kommenderande amiralen vid örlogsflottan». Som öfveramiral kan Ehrensvärd således näppeligen haft lägre rang än hvad som finnes uttryckt i ofvan anförda ord. Men 1782 tillerkändes Trolle som general-amiral samma militäriska hedersbetygelser som tillkommo en »general-en-chef». Ur detta uttryck kan man möjligen få fram, att Trolle fick fältmarskalks rang. Säkert är dock, att när Ehrensvärd 1792 utnämndes till general-amiral, fick han derigenom samma rang som en fältmarskalk. År 1809, med anledning af Karl XIII:s kröning, utnämndes särskilda öfveramiraler för örlogsflottan och arméns flotta, nämligen J. Puke (1812 general-amiral) och J. G. Lagerbjelke (lemnade militärtjensten 1811). Den siste, som utnämndes till öfveramiral, var O. R. Cederström (1820); han blef ock Sveriges siste general-amiral (1823). Öfveramiralen hade under 19:de årh. med säkerhet de forne fältmarskalk-löjtnanternas rang, ty han innehade graden emellan general-amiral och amiral. A. H–ld. 
<b>Öfverarm.</b> Se Arm. 
<b>Öfverauditör,</b> lagfaren ledamot i Öfverkrigsrätt (se d. o.). 
<b>Öfverbefolkning,</b> ett i ett land uppkommande tillstånd af gradvis sjunkande välstånd till följd af befolkningens alltför starka ökning i förhållande till förhandenvarande underhållsmedel. Nationalekonomen Malthus dref den satsen, att befolkningen har tendens att tillväxa i geometrisk progression (såsom 1, 2, 4, 8), d. v. s. alltjämt fördubblas, inom en viss period, ehuru han är långt ifrån att påstå, det en ökning i sådan progression verkligen också eger rum. Han ansåg den tillbakahållas af vissa positiva hinder (nöd och last), hvilkas ersättande med preventiva (återhållsamhet) han förordade (jfr Malthus). Denna ökningstendens låter sig såsom princip knappast bestridas, om man än kan vilja sätta fördubblingsperiodens storlek vida högre än till 25 år såsom Malthus. Mot dennes i sammanhang dermed framkastade sats, att näringsmedlen samtidigt kunna på sin höjd ökas i aritmetisk progression (såsom 1, 2, 3, 4 o. s. v.) kan invändas, att menniskoslägtet ännu ej på långliga tider har att motse faran af objektiv brist på näringsmedel, så länge oerhörda jordsträckor alls icke eller föga uppodlats och det möjliga maximum af jordbrukets intensitet i de gamla kulturlanden ingalunda uppnåtts. Riktig är emellertid iakttagelsen att i tätt befolkade land det fattigaste befolkningslagret reduceras genom nöd och elände, såsom siffrorna öfver barnadödligheten der visa, och att den ökade konkurrensen stöter äfven mången ur de bättre lottade klasserna ned i armod. Detta är dock ett väsentligen <i>socialt</i> ondt. Tusenden dö årligen af umbäranden och hungersjukdomar, icke derför att icke de näringsmedel, som de behöfva, äro till finnandes, utan derför att de ej ega medel att skaffa sig dem; och så länge de obemedlade samhällsmedlemmarna begagna hvarje tillfällig förbättring i sitt läge till att obetänksamt ingå giftermål och proletariskt föröka sig, torde detta onda ej kunna häfvas på den nuvarande samhällsordningeris grund. Men äfven om man tänker sig en kommunistisk idealstat förverkligad, skulle ej häller denna på längden tåla vid en oinskränkt folkökning sådan som motsvarar den naturliga tendensen, utan menniskoförnuftet måste till slut å nyo uppträda gent emot den otyglade naturdriften. Att såsom Carey, Proudhon eller Spencer antaga, att en högre utveckling af menniskans nervsystem och andliga verksamhet skall medföra en nedsättning af fortplantningsförmågan, är godtyckligt och alltför optimistiskt. Öfverbefolkning kan nog likafullt uppkomma, och skall menniskans fortskridande andliga utveckling råda bot, lär denna bot icke vara att förvänta på avtomatisk-organisk väg, utan på den medvetna sjelfbeherskningens. 
<b>Öfverbefäl</b> liktydigt med officerare (se Officer). I ryska armén kallas kaptener och subalternofficerare med ett gemensamt namn öfverofficerare (svenska arméns kompaniofficerare). 
<b>Överbibliotekarie</b> är sedan 1877 titeln på Kungl. bibliotekets chef. Överbibliotekarier hafva varit C. E. Klemming (1877–90) och grefve C. Snoilsky (sedan 1890). 
<b>Öfverbom,</b> Jonas, matematiker, geodet, meteorolog, född i Norrland d. 24 Jan. 1758, studerade de matematiska vetenskaperna vid Upsala universitet och fick 1780 tjenst såsom kammarskrifvare vid Krigskollegium, men fann ett mera egentligt fält för sina anlag i Landtmäterikontoret, hvarest han blef auskultant 1783, e. o. ingeniör 1786 och premieringeniör 1791. Ö. invaldes i Krigsmannasällskapet 1797, i Vetenskapsakad. 1799 och i Landtbruksakad. 1813. Död i Stockholm d. 11 Juli 1819. — Om kartografien gjorde Ö. sig förtjent genom utgifvande af en karta öfver Finska viken (1788), en öfver Åland samt postvägen mellan Sverige och Finland (1789) och en öfver Heinola höfdingedöme (1793). Hans sammandrag af geometriska kartor öfver byar, hemman och lägenheter förblefvo outgifna, af brist på medel, men begagnades af S. G. Hermelin till dennes stora kartverk. Af större betydelse vardt Ö:s deltagande, vid Jöns Svanbergs sida, i den nya gradmätning i Lappland, hvilken på svenska statens föranstaltande egde rum 1801–03 för att justera de mätningar, som hade verkstälts af Maupertuis dersammastädes 1736–37 och af Bouguer m. fl. i Perú 1735–42. Ö. uppfann derunder ett eqvialtitud-instrument och flere sinnrika anordningar för det svåra arbetets främjande (om det vigtiga resultatet af denna gradmätning se Svanberg, 1). Ö. utarbetade vidare <i>Uppskattningstabeller</i> (1804) och inlade förtjenst på meteorologiens område genom sina i Vet. akad:s Handl. införda afhandlingar om medelvärmen i Stockholm under en tid af 50 år (1808, öfversatt till engelska i Thomsons »Annals of philosophy») och <i>Om värmen under olika årstider i Torneå</i> (1817). 
<b>Öfver bord.</b> Se Bord. 
<b>Öfverbramrå</b> l. bovenbramrå, <i>sjöv.</i> Se 12 å fig. till art. Tackling. Jfr Boven. 
page_number=288, index= - Öfverbramsegel l. bovenbramsegel, sjöv. se 9, 17 och 25 å fig. till art. Segel. Jfr Boven - Öfverbramstång, sjöv. Se Boven, Mast och Tackling - Öfver-burggrefve. Se Öfverståthållareämbetet - Öfverbyggnad, kamer. Se Byggnadsskyldighet - Öfverceremonimästare, sedan 1802 titel på en högre funktionär vid K. M:ts hof - Öfverdirektör, titel på chefen i åtskilliga centrala ämbetsverk - Öfverdominant. Se Dominant - Öfver-Enhörna. Se Enhörna 2 - Öfverensmärken (af sjömansuttrycket öfverens, »i linie med hvarandra»), sjöv. - Överexekutor, jur., i Utsökningslagen benämning å den myndighet, hvilken eger upptaga och pröfva utsökningsmål - Öfverfall l. öfverrumpling, krigsv., kallas det slag af anfall, der det gäller att öfverraska fienden - Öfverfallsdamm. Se Damm 1 b) - Öfverfallshjul. Se Vattenhjul - Öfverflygling, krigsv., kallas den rörelse, genom hvilken den ena, eller ock båda, af tvänne med hvarandra i ett slag kämpande arméer söker vinna den andras flank för att utföra det afgörande anfallet omfattande - Öfverflödsförordningar, lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m. 
 <b>Öfverbramsegel</b> l. bovenbramsegel, <i>sjöv.</i> se 9, 17 och 25 å fig. till art. Segel. Jfr Boven. 
<b>Öfverbramstång,</b> <i>sjöv.</i> Se Boven, Mast och Tackling. 
<b>Öfver-burggrefve.</b> Se Öfverståthållare-ämbetet. 
<b>Öfverbyggnad,</b> <i>kamer.</i> Se Byggnadsskyldighet. 
<b>Öfverceremonimästare,</b> sedan 1802 titel på en högre funktionär vid K. M:ts hof. 
<b>Öfverdirektör,</b> titel på chefen i åtskilliga centrala ämbetsverk (Landtbruksstyrelsen, Statistiska centralbyrån samt Väg- och vattenbyggnadsstyrelsen, hvars chef f. n. likväl bär titeln generaldirektör), för chefen för Mariningeniörstaten samt för cheferna vid de fyra olika afdelningarna af Jernvägsstyrelsen. De sistnämndes närmaste man bär titeln öfverdirektörsassistent. 
<b>Öfverdominant.</b> Se Dominant. 
<b>Öfver-Enhörna.</b> Se Enhörna 2. 
<b>Öfverensmärken</b> (af sjömansuttrycket <i>öfverens,</i> »i linie med hvarandra»), <i>sjöv.,</i> märken, af hvilka man begagnar sig för att i sigte af land orientera sig på sjön, gå fri för grund, iakttaga strömriktningar m. m. Af dessa märken kallas de, hvilkas föreningslinie synes i den riktning fartyget skall styra, <i>långmärken</i> (emedan föremålen böra i denna riktning ligga tämligen långt från hvarandra) och de, hvilka synas »öfverens» på endera sidan af fartyget, när grundet är passeradt, eller då fartygets kurs (riktning) skall förändras, <i>tvärmärken.</i> Vid utläggning af flytande sjömärken (bojar, prickar o. dyl.) iakttagas alltid lång- och tvärmärken på kusten eller på utanför liggande holmar, hvarvid föremålen om möjligt väljas så, att riktningslinierna bilda rät vinkel med hvarandra. En bok med uppgifter härom kallas »prickrulla». R. N. 
<b>Öfverexekutor,</b> <i>jur.,</i> i Utsökningslagen benämning å den myndighet, hvilken eger upptaga och pröfva utsökningsmål (se d. o.). Denna myndighet är för landet K. M:ts befallningshafvande, hvar inom sitt län, i Stockholm öfverståthållareämbetet samt i rikets öfriga städer magistraten eller, der konungen det förordnar, viss ledamot af magistraten. Öfverexekutor tillkommer att pröfva lagsökningsmål, att förordna om verkställighet af domar i tvistemål i sådana fall, der utmätningsman (se d. o.) icke är befogad att utan särskildt bemyndigande verkställa domen, samt att bevilja qvarstad, skingringsförbud eller annan handräckning. L. A. 
<b>Öfverfall</b> l. öfverrumpling, <i>krigsv.,</i> kallas det slag af anfall, der det gäller att öfverraska fienden och besegra honom, fråntaga honom fångar eller verkställa någon skada, innan fienden hinner sätta sig till motvärn eller komma till besinning. Då hemlighet är första vilkoret för ett dylikt företags lyckliga utgång, tages natten oftast till hjelp, åtminstone för framryckningen till striden, och af samma orsak utföres det vanligen endast af mindre afdelningar och förekommer hufvudsakligen i det »lilla kriget» eller i strider mellan förposter. Enkelhet och noggranhet i anordningarna äro af stor vigt. Afser öfverfallet endast att bringa fientliga trupper under vapen och sålunda uttrötta dem, kallas det vanligen <i>alarmering.</i> Ett särskildt slag af öfverfall är <i>bakhåll,</i> som i en derför gynsam trakt kan användas mot marscherande trupper eller fordonskolonner. Om öfverfall i fästningskriget se Fästningskrig, sp. 632. C. O. N. 
<b>Öfverfallsdamm.</b> Se Damm 1 b). 
<b>Öfverfallshjul.</b> Se Vattenhjul. 
<b>Öfverflygling,</b> <i>krigsv.,</i> kallas den rörelse, genom hvilken den ena, eller ock båda, af tvänne med hvarandra i ett slag kämpande arméer söker vinna den andras flank för att utföra det afgörande anfallet omfattande. C. O. N. 
<b>Öfverflödsförordningar,</b> lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m., äfvensom mot öfverflöd i mat och dryck. Sådana förbud och inskränkande lagar hafva alltid visat sig otillräckliga, när tillgång till det förbudna förefunnits, eller lagarna ej längre understödts af seden eller vaket medvetande om pligten att vara måttlig. Lykurgos' stränga lagar för Sparta kunde ej hindra, att äfven spartanerna en gång blefvo förvekligade, likasom de öfrige grekerna. Icke häller i Rom, der efter det andra puniska kriget inbröt såsom en störtflod, på otroligt kort tid, benägenhet för yppighet och prakt, hjelpte några lagar eller påbud. Lika litet hafva hämmande lagar i detta hänseende haft någon kraftig verkan i andra land. Sagor och krönikor vittna om de storartade gästabud, som firades af våra förfäder, samt om den prakt i smycken och kläder — byten från vikingatågen under den äldre och genom handel förvärfvade under den senare medeltiden —, som stormännen stundom utvecklade, oaktadt den ytterliga enkelheten för öfrigt. Till en herremans drägt åtgick stundom så mycket tyg, att det kunde räckt till flere, och drägterna voro konstmässigt rynkade och veckade; också måste tjenares hjelp anlitas vid på- och afklädnad. Rockar och kappor begagnades fullsatta med klockor eller bjellror af silfver, som på långt håll tillkännagåfvo en förnäm mans ankomst. Den heliga Birgittas son Karl Ulfsson väckte i Italien uppmärksamhet genom sin kappa af hermelinskinn, så konstigt hopsydda, att djuren syntes lefvande, när han gick eller rörde sig, och hvarje hermelin hade en guldring i munnen och en klocka om halsen. Qvinnorna buro, utom andra prydnader, på det högt uppsatta håret »hufvudguld», en krona eller krans, och derofvanpå en »hätta» med plymer. Vid gästabuden förtärdes mat och dryck i ofantliga qvantiteter. Men det var först, då öfverdådet hotade att genom täflan blifva mera allmänt, som lagstiftningen började ingripa. Den riktade sig till en början — utom kyrkoinvigningar — endast mot öfverflöd vid begrafningar, bröllop och dylika festliga tillfällen. Gotlandslagen och Visby stadslag innehålla dock många föreskrifter om obetydligheter. De första lagstadganden emot yppighet och öfverflöd gällande för hela riket finner man i kon. Magnus Erikssons stadga af d. 17 
page_number=289, index= - Öfverflödsförordningar, lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m. 
Juli 1345. Deri förekomma bestämmelser om storleken af morgongåfva och andra föräringar, som riddaren eller svennen fick gifva sin brud, och hvilka bestodo i häst, sadel, betsel, kåpa och hatt, spännen, guldringar och andra klenoder efter förmåga. Sjelf fick hon medföra blott 4 nya klädningar, utom de gamla. Äfven bestämdes om gästernas antal vid bröllop och andra fester. Dessa stadganden infördes sedan nästan oförändrade i samme konungs landslag äfvensom i kon. Kristofers landslag af 1442. I Sten Stures och rådets stadga af 1489 förklaras, att rikets olyckor berodde af det inrotade öfverflödet. Bruket af »skurna» kläder förbjöds deri. 
Under de första 25 åren af Gustaf I:s regering finner man inga författningar angående öfverflöd eller sparsamhet. Dalkarlarna klagade 1527 öfver att »sönderskurna» kläder brukades, hvartill konungen svarade, att han beklagade detta och såge gerna, att denna sed bortlades; dock hade ingen annan skada deraf, utom egaren sjelf. Nils Dacke fordrade deremot, att icke fogdar eller andra skulle afundas den danneman, som ville draga den klädebonad han sjelf gitte bestå sig af engelskt, leyskt eller annat kläde. Först sedan den småningom tilltagande välmågan i landet också medfört ett allmännare bruk af dyrare kläder och utländskt kramgods, fann konungen sig befogad att förmana till sparsamhet. I ett mandat om köphandeln d. 25 Febr. 1546 förmanade han menige man på landet och borgarena i städerna att nöja sig med den tillbörliga drägt och klädebonad, som fäderna före dem brukat. Och d. 4 April s. å. klagar han i ett nytt mandat, »att stort prål och högfärd ibland menige man fast uppkommer, med allehanda hög klädebonad, och att de låta bedraga sig med många onyttiga varor och kramgods, derutinnan stor flärd finnes — samt att alle vill härnäst vara like, och den ringaste vill föra så stort kram i alla måtto, som den för mer är och vara skall, och bonden härnäst icke annat än engelskt kläde och leyskt slita vill». Allmogen anbefalles att låta sig nöja med den gamla goda klädebonaden. Att i detalj gifva föreskrifter emot öfverflödighet, dertill egde denne konung alltför stor statsmannavisdom. 
Att Erik XIV, sjelf stor vän af ståt och glans, ej lade några egentliga hinder mot yppighet och öfverflöd, är helt naturligt. Johan III:s vankelmodiga karakter visar sig också deruti att han än uppmuntrade, än fördömde och förföljde öfverflödigheten. I ett bref af d. 4 Maj 1569 uppmanar han flere af sina befallningsmän att förständiga adeln att vid den stundande kröningen visa sig i vederbörlig prakt med kläder och annat. De, som ej sjelfva egde guldkedjor, borde låna sig sådana. Sidentyg och utländska kläden väntades med första till Stockholm. Likaså befalldes ståthållarna, i bref af d. 10 Maj 1579, att tillsäga adeln att väl »stossere» vid prinsessan Elisabets bröllop. Utländska dryckesvaror voro än tillåtna, än förbjudna. I ett bref år 1585 till borgmästare och råd i Stockholm ifrade han mot de »höga» drägter, som der brukades af »gemena» qvinspersoner, och befallde, att ingen qvinna, utom adliga, finge bära mössa eller tröja af sammet, eller sidentyg nedom bältet, och att ej ens de förnämligaste bland dem finge bruka tröja eller krage af bättre slag, än sidenatlask eller damast, samt på hufvudet »kaprönikor eller doker». Från den, som häremot bröt, skulle kläderna tagas, till de fattiges fördel. Brefvet gjorde föga verkan, hvarför konungen i en ny förordning af 1589 förebrådde borgarena, att de, i stället för att hafva sina penningar i handeln, »klädde dem på hustrurna». Somliga borgare hade t. o. m. gifvit sina hustrur två eller tre silkeskjortlar på en gång. Derför skulle stadstjenarna, med hjelp af profossen och hans tjenare, »upptaga» sådana förbjudna plagg. De förnämste kunde dock få särskildt tillstånd att bruka sådana, men då skulle männen under ett år hålla en landsknekt för hvarje kjortel eller kappa af siden samt för hvarje krage eller mössa af sammet, som hustrun egde. Äfven varnades emot köp af falska ädelstenar och aflystes öfverflödiga gästabud, silke och flamsk, korssöm och »öfverprångning». 
Under Karl IX:s och Gustaf II Adolfs regeringar synes endast presterskapet hafva ifrat mot då brukliga förargelseväckande klädebonader, men efter Gustaf II Adolfs död uppträdde Stockholms borgerskap såsom de störste ifrarna mot öfverflöd och utsväfningar. I en ordinantia klagas, att Gud för deras synders skull, »hvaribland den förbannade högfärden ej den ringaste är», hädankallat konungen. Derför skulle, intill konungens jordafärd, alla bröllop ske hemma i husen, utan musik och »lustig sång». Från de brudar, som brukade dubbla kronor, skulle dessa, dem till skymf, offentligen tagas. Dygdesamma danneqvinnor och jungfrur skulle ej draga guldkedjor eller skörten, besatta med många snören, eller höga sobelskinnsmössor, o. s. v. Tjenstehjon eller »löske qvinnor», som hade öfverflödiga drägter, skulle genast straflas. — Vid riksdagen 1633 lofvades presterskapet i en resolution på dess besvär, att man skulle med tiden eftertrakta huru öfverflödighet i kläder och annan yppighet måtte blifva remedierad. 1634 förbjöds all införsel af utländskt öl, dyrare än svenskt. Vid 1635 års riksdag nödgades ridderskapet och adeln sjelf klaga öfver att många oordningar inom ståndet inrotat sig, till följd hvaraf d. 17 Dec. 1644 utkom en k. stadga om åtskilliga oordningars afskaffande vid adeliga samqväm, morgongåfvor och klädedrägter. Den vidlyftiga författningen gifver på samma gång en skildring af då rådande lefnadssätt; och det synes hafva varit väl behöfligt för dem af adeln, som ej egde synnerligen stor förmögenhet, att genom ett offentligt förbud undslippa en af bruket påtvungen och kanske ruinerande täflan med andra. Deri förbjödos »panqueter och solenne gästabud» vid trolofningar, möqvällar, bröllop (med »process» eller inridande), hemkomstöl, barndop, kyrkogångar och begrafningar i städerna; på landet fick värden traktera gästerna så godt han förmådde 1:sta och 2:dra dagen, men 3:dje dagen skulle gästerna resa efter frukosten. Vidare förbjöds såväl vid bröllop o. s. v. som 
page_number=290, index= - Öfverflödsförordningar, lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m. 
till dagligt bruk att till kläder bruka gyllen- och silfverduk, gyllentobin, atlas med guld- och silfverblommor, spetsar och »litzer» af guld eller silfver, perlstickarearbeten, glasbräm, snören och spetsar af silke, utländska spetsar och knytningar af tråd, som då i stor mängd infördes, samt guld och silfver på livréer. Guld- och silfverknappar, guld och silfver på hattband eller stickadt på gehäng och handskar, galoner, snören och pommetter voro dock tillåtna. — Både före och efter 1644 års klädeordning för adeln förevar fråga om en öfverflödsförordning. Möjligheten att med föredömen af drottningens hejdlösa slöseri kunna åstadkomma en verksam öfverflödsförordning torde ej varit särdeles stor. Lika litet möjligt var upprätthållandet af förordningen om adelns samqväm och klädedrägter, hvarom också adelns betänkande 1652 infordrades. 
Kort efter Karl X:s död beslöts i biafskedet vid riksdagen 1660, att alla stadgar och ordningar om klädedrägter m. m., som förut blifvit utfärdade, skulle »i sin fullkomliga vigor» verkställige göras, och straxt efter 1664 års riksdags slut utkommo »stadgar och påbud» öfver: 1) åtskilliga oordningars afskaffande uti klädedrägter, så hos adeln som andra ståndspersoner i riket; 2) åtskilliga excessers och oordningars afskaffande vid adliga trolofningar, gästabud, barndop och begrafningar, bägge dat. d. 30 Aug. 1664; 3) d:o d:o rörande presterskapet och med det likställde och 4) för borgerskapet, de två sista af d. 6 Okt. Om bondeståndet förekommer ingenting. Med några förändringar förnyades förbuden från år 1644; men många nya bestämmelser tillkommo, ur kulturhistorisk synpunkt synnerligen anmärkningsvärda. Adelsdamerna fingo ej begagna mer än högst 120 alnar band på hvarje klädning (!). Brölloppen fingo ej räcka mer än en dag. Guld, silfver, perlor och ädla stenar fingo ej följa liken i grafven och likkistorna ej prydas med guld eller silfver. Gästers, rätters och musikanters antal vid gästabuden bestämdes. Presterskapet och borgerskapet samt med dem likställda delas hvar för sig i olika grader, och deras hustrur och döttrar fingo i mån deraf pryda sig mer eller mindre. Presterna förbjödos att bära långt hår, pjutiga höga hattar, stora fodrade mössor, peruker och kalotter, utom i nödfall. Öfverträdelser af förbuden belades med höga böter, och vissa personer tillsattes att vaka öfver efterlefnaden, räkna gästerna m. m. Året derpå (1665) utnämndes en särskild generalinspektör öfver dessa lagars handhafvande, professor Petrus Gavelius (adlad Cederschjöld). Men denna tjenst indrogs snart derpå, då G. blef assessor i hofrätten. Alla fiskaliska åtgärder synas dock hafva varit fruktlösa. Förmyndareregeringen nödgades i bref till överståthållaren i Stockholm d. 14 Mars 1667 klaga, att K. M:ts påbud och ordningar »på ingen ort mera vanvårdas, än just i Stockholm», och att landshöfdingarna i riket undskyllde sig med att allmänheten i landsorten derför förmenade sig ej vara mera skyldig att dem efterlefva än de, som bodde i sjelfva hufvudstaden. Så börjades återigen sisyfusarbetet med öfverflödslagar vid riksdagar och inom regeringen. Den 6 Dec. 1668 utkom en ny klädeförordning för adeln, som förnyade 1664 års påbud nästan ordagrant. Omskiftelsen af manér och mönster skulle hämmas, så att dädanefter oföränderligen borde förblifvas vid hvad då brukades. Införde någon något annat från främmande land, eller sjelf påhittade, voro böterna 500 daler smt. Släp på qvinnodrägter, örhängen, halsband och knappar af glas och annat glastyg förbjödos. — Med afseende på presterskapet förnyades d. 1 Mars 1669 1664 års stadga, med ett och annat tillägg. Äfven borgerskapet fick (d. 23 April 1673) en varning för öfverflöd. Men i resol. på adelns besyär 1675 måste regeringen beklaga, att de utfärdade förordningarna så litet blifvit efterlefda, att de då å nyo måste öfverses och till efterlefnad allvarligen påbjudas. Karl XI valde det enda verksamma medlet för att i grund utrota det onda: införselförbud och tullar, och det lyckades. Dermed afsåg han dock äfven att understödja de unga inhemska fabriksnäringarna. Väl uppdrog han 1676, för att ej synas alldeles bryta med tidehvarfvets föreställningar, åt några bland riksråden att yttra sig öfver ett uppsatt förslag till ny förordning emot öfverflöd i kläder och vid adliges gästabud, men tillkännagaf på samma gång, att en annan utväg funnes, hvad klädedrägterna beträffade, nämligen att låta hvar och en bruka hvad honom tycktes, blott att kläderna skulle vara helt och hållet tillverkade inom landet. Också antingen uppsköt han eller blott delvis besvarade de framställningar, som 1680, 1682 och 1693 dels af adeln, dels af borgerskapet gjordes om nya förbud mot öfverflödet. Men han svarade fullständigare genom förordningarna af d. 3 April 1688, 10 Aug. 1690, 19 April 1692 och 4 Febr. 1693, genom hvilka förbjöds införsel af fasoneradt guld-, silfver- och silkestyg samt band, allahanda slags knappar, snören, fransar, galoner, spetsar och knytningar af guld, silfver, silke, tråd, redgarn, ull eller hår m. m. Men fasonerade och randiga tyger och band m. m. af inhemsk tillverkning fingo utan hinder säljas och brukas. Till en början föreskrefs, att de förbrutna varorna skulle brännas, utom beslagareandelen, och sedan genom k. förordn. d. 24 Sept. 1694, att de skulle öfverlemnas till kungl. klädkammaren och der förbrukas till husgeråd eller annat. 
Under Karl XII:s tid utfärdades visserligen d. 20 Mars 1699 ett plakat, med förbud mot bruket af hvarjehanda utländska dyrbarare tyger, och en förklaring deröfver af rådet d. 15 Maj s. å., men ett af kollegierna inlemnadt förslag till ny klädeordning uppsköts genom k. br. d. 11 Jan. 1703, och genom k. br. d. 19 Maj och 18 Aug. tilläts en stor del af de förut förbjudna tygsorterna att införas. Genom förordningar 1710, 1715, 1716 och 1718 tilläts bruket af åtskilliga öfverflödsartiklar mot särskild bevillning, och införselförbuden upphäfdes. — Efter Karl XII:s död uppstod en feberaktig täflan mellan ständerna och rådet att genom orimligt höga böter eller fängelse vid vatten och bröd, straffarbete och offentliga chikaner genomföra 
page_number=291, index= - Öfverflödsförordningar, lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m. 
sparsamhet och enkelhet i kläder och lefnadssätt. Genom k. förordn. d. 3 Juni 1720 fastställdes en viss klädesordning och förbjöds ej blott införsel, utan äfven tillverkande och bärande af andra kläder än dem, som voro efter vissa fastställda modeller; äfven förbjödos galoner, fransar, broderier, spetsar, knappar och litzer af eller med guld och silfver, flere slags sidentyg, knypplade uddar och spetsar, bredare än en tum, förgyllda vagnar, utom för rikets råd, o. s. v.; och för tjenstefolk och »annat gement folk» förbjöds allt bruk af siden, vissa utländska lärfter, nättelduk, flor och kattun, utom till halsdukar, mössor och förkläden; och förordningen slutade med tillåtelse för en hvar att vara angifvare och få sin andel af böterna. 1727 utfärdades en k. förordn. mot införsel af en del utländska frukter och en annan mot införsel af likörer och andra viner än rhenska, mosel, franska, hvita och röda, spanska och portugisiska samt en del s. k. »säcker». En ny öfverflödsförordning utkom d. 22 Sept. 1731, men förklarades kort derefter vara genom förhastande utgifven — ett bevis på med huru föga omtänksamhet dessa saker behandlades — och ersattes med en ny, af den 8 Nov. s. å. Enligt denna skulle allt, hvad här i landet kunde till kläder tillverkas, utan inmängande af guld och silfver, få brukas, men alla nya påfund i hvad som brukas och bäres räknas för yppighet och sjelfsvåld. De 1720 fastställda modellerna skulle blifva för alla tider oföränderliga. En mängd utländska tyger, tapeter, galanterivaror och grannlåt m. m. förbjöds; rätternas antal och konfektens beskaffenhet bestämdes. Under de närmast följande åren bestämdes noga, genom särskilda resolutioner och förklaringar, huru hvarje klädesplagg fick vara beskaffadt och hvad som fick bäras af allmoge och tjenare af olika grader. 1734 förbjödos å nyo införseln och bruket af en stor mängd utländska varor. 1735 insågo de styrande, att de 1731 påbjudna modellerna, hvilka då förklarats för alla tider skola blifva oföränderliga, ändock behöfde förändras, och genom en ny förordning bestämdes nya modeller, med i det yttersta gående föreskrifter. För att förebygga till följd af erfarenheten väntade olägliga och till stor del besvärliga förfrågningar och invändningar stadgades såsom straff »för tvifvelsmål om lagen» — 1,000 dlr smts böter, eller, som en författare yttrat, mer än tre gånger full mansbot. — Genom k. förordn. d. 28 Sept. 1736 tillätes inhemska sidenvaror att »något friare» nyttjas, men för bärande af utländska bestämdes 100 dlr smts böter. 1745 utfärdades k. konstitutorial för en särskild sparsamhetskommission, som genom sin verksamhet 1745–46 gjorde förvirringen ännu större. För dess många olika förslag kan här ej redogöras, men dess verksamhet framkallade åtskilliga k. förordningar och bref. Den 20 Jan. 1746 förnyades och förklarades förut mot yppigheten utfärdade stadgar och förbättrades genom tillägg. Arbetare, som biträdde sina mästare att på minsta sätt göra en klädning annorlunda än efter modellen, voro förfallna till krigstjenst eller, om de voro dertill odugliga, till ett års straffarbete, qvinnor till rasp- eller spinnhus på lika lång tid. S. å. förbjöds införsel af chokolad, arrack och andra »likörer», men året derpå tilläts bruket af kaffe, te m. m. mot konsumtionsskatt. 
1756 förbjöds det militärer att använda guld till sina uniformer, med undantag af galoner och trens på officershattar och port-d'épéer, och vissa utländska öfverflödsvaror förbjödos. Vid urtima riksdagen 1765 beslöt man, för att visa höjden af de nya spartanska sparsamhetsgrundsatserna, att helt enkelt slopa de med stor kostnad af staten inrättade eller understödda fabrikerna och manufakturierna — såom föranledande till öfverflöd —, sälja maskinerna till Ryssland för en spottstyfver och låta arbetarna följa med. — Derpå grep man sig an med ett nytt storverk, en ny öfverflödsförordning, som utkom d. 26 Juni 1766. Genom denna förbjödos bland mycket annat införsel och nyttjande af kaffe, chokolad, arrack, punsch, bischoff och allahanda likörer och luktvatten, en mängd viner, deserter af »utländskt» socker, tobak och snus för enhvar, som ej fyllt 21 år. Äldre skulle betala 1 dlr smt vid mantalsskrifningen, utom krigsmän, så länge de voro i tjenst. Släp och garneringar förbjudas, likaså styfkjortlar (utom vid hofvet) och spetsar, öfver 1 tum breda. För tjenare, krigsmän, gerningsmän samt deras hustrur och barn m. fl. utfärdades noggranna bestämmelser. Tillåtna mans- och fruntimmersdrägter bestämdes till ytterlighet noga, äfven för utländska informatorer och guvernanter (för hvilka i vissa fall skulle erläggas böter af 200 dlr smt). Dyrbara likkistor och hattplymer, utländska porsliner — utom de ostindiska privilegierade — förbjödos, liksom utländska målningar och »skilderier» — utom för modeller för målareakademien och artister. Bruket af vissa vagnar förbjöds för dem, som voro under 30 år, men kom snart i strid med rättigheten för myndig man, som hade gods eller affärsverksamhet, att åka huru han behagade. Litet längre fram på året kom man under fund med att fruntimmerskläder kunde få vara 1/4 aln längre baktill än framtill, och att blonder ej vore detsamma som spetsar. Men för att reda sig ur allt trassel, som uppkom genom otydligheten eller ofullständigheten af föregående kungl. förordningar, hänvisade man till det förra förbudet att tolka eller »förtyda» förordningar, hvilket kostade 1,000 dlr smt. En ny kommission, tillsatt d. 8 Okt. 1766, skulle emellertid råda bot på det onda, och det var nästan som en nåd, att efter ansökningar från Vingåker m. fl. socknar i Södermanland samt från allmogen i Kristianstads län deras gamla drägter tillätes, men delvis med ej ringa förändringar, när det gällde guld, silfver och silke. Den 15 Mars 1770 utkom visserligen en ny förordn. emot yppighet och öfverflöd, men dess giltighet blef icke lång. 
Att gifva en fullständig bild af följderna af alla dessa Frihetstidens all frihet inskränkande påbud mot yppighet och öfverflöd är här icke möjligt. Det ohyggliga angifvaresystemet, som lemnade öppet fält för hvarje usling att hämnas på ovänner eller att förtjena på lätt sätt, de förhatliga undersökningarna i hus, på gator 
page_number=292, index= - Öfverflödsförordningar, lagar, som afse att inskränka eller upphäfva ett för folkets ekonomi, helsa eller moral såsom skadligt betraktadt bruk af vissa tyger och klädesmoder, varor, njutningsmedel m. m. - Öfverfyringeniör, titel på chefen för fyringeniörkontoret (se d. o.) - Öfverfångsglas, tekn. Se Glasfabrikation, sp. 1268, och Glasrör - Öfverfältläkare. Se Fältläkarekåren. - Öfverfältläkare har öfverstes rang - Öfverföring af kraft. Se Kraftöfverföring - Öfvergar, metallurg. Se Gara - Öfver-Gran. Se Gran 2 - Öfvergångsberg, geol., gammal, af T. Bergman och Werner använd beteckning för de lagrade bildningar, som ligga emellan urberget och stenkolssystemet - Öfvergångsformationen. Se Öfvergångsberg - Öfvergångsljud. Se Omljud - Öfvergångsstilen. Se Romansk stil, sp. 1346 - Öfverhala, sjöv. 1. Hjelpa efter, t. ex. »öfverhala en talja eller hissverk» - Öfverhala. 2. Undersöka, besigtiga för reparation, t. ex. »öfverhala ett segel» - Öfverhalning, sjöv., en stor rullning eller sidorörelse hos ett fartyg - Öfverhandsknop, sjöv. Se 8 å fig. till art. Knop - Öfverhettad ånga. Se Ånga - Öfverhofjägmästare är anställd såsom chef för konungens hofjägeristat 
och vägar, som störde husfrid och kyrkofrid och allt inbördes förtroende samt förgiftade hela samhällslifvet, bilda en af de svåraste fläckar, som vidlåda den s. k. Frihetstidens historia. Spioneriet sattes i system, och främlingar hade rätt att intränga i hemmen, räkna gäster och tallrikar o. s. v. Fiskalerna skulle lida samma straff som den brottslige, om de underläte att ingripa, men förbjödos å andra sidan strängeligen att anklaga någon oskyldig. Otydlighet och motsägelser i förordningarna framkallade en mängd förfrågningar hos regering och myndigheter, särskildt hos justitiekansleren. Än frågades till hvilken rangklass folk skulle räknas, ända ned till gesäller och olika slags pigor, än om någon liten utsyning på en remsa, eller en hemmagjord grof spets eller hålsöm skulle medföra vatten och bröd, än om gamla redgarnströjor, kjolar eller dylikt finge utslitas, än om man skulle förbjuda skräddare och sömmerskor att sy nya kläder, intill dess de nya modellerna kunde erhållas, eller om gamla kläder, som vändes, skulle vara efter gammal eller ny modell. De orimligaste domar fälldes och verkställdes. Gustaf III upphäfde kort efter tillträdet af regeringen alla öfverflödsförordningar, förklarande, att han funnit dem hafva varit för ändamålet alldeles otillräckliga, och dessutom skadliga, men för att förekomma öfverflöd i klädedrägt och moder försökte han (1778) att införa en särskild nationaldrägt, hvilket dock ej hade annan verkan än att en del sådana drägter tillverkades och att saken en tid blef allmänt samtalsämne. 
Under hertig Karls förmyndareregering (1792–96) försökte man sig å nyo med en enligt de gamla traditionella formerna utarbetad, vidlyftig förordning emot yppighet och öfverflöd i klädedrägter, hvilken utkom d. 1 Jan. 1794. Kaffe m. m. förbjöds, men tilläts efter någon tid till införsel emot 3 skill. tull pr skålp. År 1800 förbjöds nyttjande af silfverpjeser af öfver 10 lods vigt, med undantag för kyrksilfver och allmänna hedersbelöningar. K. M:t lemnade sjelf från hofvet till riksbanken allt silfver, som kunde undvaras. (Förbudet upphäfdes 1818.) 1811 erinrade K. M:t i en kungörelse om nödvändigheten att inskränka bruket af utländska yppighetsvaror. Vid 1815 års riksdag väcktes fråga om förnyande af de äldre författningarna, men saken förföll. Vid riksdagen 1817–18 förklarades en ny författning vara högst nödvändig, och en k. kung., uppmanande till enkelhet och sparsamhet, utkom. Vid tre senare riksdagar väcktes förslag om åtgärder till hämmande af lyx och öfverflöd, men de afslogos. Sista gången det kom på tal inom riksdagen att lagstifta mot öfverflödet var 1834, då en motion väcktes inom presteståndet om upplifvande af 1794 års förordning, men motionen afslogs inom ståndet, och kom således ej vidare. — Se för öfrigt art. om Kaffe och Tobak. V. G. 
<b>Öfverfyringeniör,</b> titel på chefen för fyringeniörkontoret (se d. o.). 
<b>Öfverfångsglas,</b> <i>tekn.</i> Se Glasfabrikation, sp. 1268, och Glasrör. 
<b>Öfverfältläkare.</b> Se Fältläkarekåren. — Öfverfältläkare har öfverstes rang. 
<b>Öfverföring af kraft.</b> Se Kraftöfverföring. 
<b>Öfvergar,</b> <i>metallurg.</i> Se Gara. 
<b>Öfver-Gran.</b> Se Gran 2. 
<b>Öfvergångsberg,</b> <i>geol.,</i> gammal, af T. Bergman och Werner använd beteckning för de lagrade bildningar, som ligga emellan urberget och stenkolssystemet. Hufvudsakligen genom Murchisons arbeten delades detta omfattande begrepp i flere skilda geologiska system l. formationer, nämligen kambriska, siluriska och devoniska. Öfvergångsberg är således lika med de äldre paleozoiska systemen. B. L–n. 
<b>Öfvergangsformationen.</b> Se Öfvergångsberg. 
<b>Öfvergångsljud.</b> Se Omljud. 
<b>Öfvergångsstilen.</b> Se Romansk stil, sp. 1346. 
<b>Öfverhala,</b> <i>sjöv.</i> 1. Hjelpa efter, t. ex. »öfverhala en tälja eller hissverk», dervid tågets eller kettingens parter (gångar) halas tillbaka, så att blocken aflägsnas från hvarandra. Jfr Skaka. — 2. Undersöka, besigtiga för reparation, t. ex. »öfverhala ett segel», undersöka hvilka dukar, lik m. m., som skola lagas eller med nya ersättas. R. N. 
<b>Öfverhalning,</b> <i>sjöv.,</i> en stor rullning eller sidorörelse hos ett fartyg. Öfverhalningar, som förorsakas af sjögång, blifva vanligen makligare (mindre våldsamma), ehuru något djupare, om tyngder flyttas ut mot fartygets sidor och något uppåt. R. N. 
<b>Öfverhandsknop,</b> <i>sjöv.</i> Se 8 å fig. till art Knop. 
<b>Öfverhettad ånga.</b> Se Ånga. 
<b>Öfverhofjägmästare</b> är anställd såsom chef för konungens hofjägeristat. Behofvet af särskilda förtroendemän för utöfvande af tillsyn öfver den för jagt- och djurfångst anställda personalen framträdde i den mån regenten af andra göromål hindrades att egna en noggrannare uppmärksamhet åt jagtvården. År 1606 förordnades Stellan Otto Mörner till öfrerhofjägmästare. Enligt den för honom utfärdade instruktionen skulle han bl. a. hafva tillsyn öfver kronans parker, hvarjämte lemnades åtskilliga föreskrifter om jagt och skjutande m. m. — Regeringsformen af år 1634 omtalade bland de små l. lägre riksämbetsmännen en »riksjägmästare», som skulle hafva inseende öfver konungens parker, jagträttigheter och djurgårdar såväl som öfver kronans skogar. Genom k. resolution af d. 14 Aug. 1682 indrogs riksjägmästareämbetet, och till utöfvande af den uppsigt öfver jägeri-betjente, som förut tillkommit innehafvaren af detta ämbete, lemnades föreskrift om förordnande af fyra »jägerifiskaler». Dessutom omnämndes en öfverjägmästare såsom chef för jägeristaten inom hvarje län. Uti en resol. afd. 4 Jan. 1780 (med anledning af en tvist rörande ämbetsbefogenhet emellan öfverjägmästaren i Upsala och Stockholms län O. Holmcreutz och frih. Oxenstierna) förklarade Gustaf III sig vara betänkt att återupprätta det gamla riksjägmästareämbetet och utfärdade instruktion för öfverhofjägmästaren, åt hvilken öfverlemnades de göromål och rättigheter, hvilka till följd af § 1 i 
page_number=293, index= - Öfverhofjägmästare är anställd såsom chef för konungens hofjägeristat - Öfverhofmästarinna, den förnämsta hofdamen inom en drottnings eller en enkedrottnings hofstat - Öfverhofpredikant. Se Hofkleresiet och Hofkonsortium - Öfverhofstallmästare, hoffunktionär, som innehar en af de allra förnämsta rangplatserna vid det kungliga hofvet - Öfver-Hogdal. Se Hogdal 3 - Öfverhud, epidermis. 1. Anat. Se Hud - Öfverhud. 2. Bot. Se nästa art. - Öfverhudsväfnad, epidermis, bot., kallas det cell-lager, som utåt bekläder samtliga organ hos de högre växterna - Öfverhuset (Eng. the house of lords l. the upper house), benämning på den ena af den engelska representationens bägge kamrar 
1638 års instr. tillkommit riksjägmästareämbetet. Så öfverläts till öfverhofjägmästaren uppsigten öfver kronoparker, jagbackar och djurgårdar. 1808 års jagtstadga uppdrog åt honom att utöfva tillsyn å efterlefnaden af deri gifna bestämmelser i fråga om jagt och djurfång liksom att hafva chefskap öfver jägeri- och skogsbetjente. Detta fortfor att ega giltighet till 1824, då öfverhofjägmästarens befattning med skogs- och jagtbiträden öfverlemnades åt K. M:ts befallningshafvande. Öfverhofjägmästaren har rang näst efter öfverhofstallmästaren, C. G. Hz. 
<b>Öfverhofmästarinna,</b> den förnämsta hofdamen inom en drottnings eller en enkedrottnings hofstat. Genom henne utgå drottningens befallningar rörande hofvet, och henne tillhör att öfvervaka deras efterlefnad. Vid hoffester företräder hon stundom drottningens person. 
<b>Öfverhofpredikant.</b> Se Hofkleresiet och Hofkonsistorium. 
<b>Öfverhofstallmästare,</b> hoffunktionär, som innehar en af de allra förnämsta rangplatserna vid det kungliga hofvet (näst efter ofverstekammarherren och straxt före öfverhofjägmästaren). Honom tillkommer väl högsta uppsigten öfver hofstallstaten, men denna styres dock närmast af förste hofstallmästaren, och han har stundom varit chef för stuteriväsendet i riket, dervidlag efterträdande den forne riksstallmästaren (se Riksämbetsmän) i en del af hans åligganden. 
<b>Öfver-Hogdal.</b> Se Hogdal 3. 
<b>Öfverhud,</b> <i>epidermis.</i> 1. <i>Anat.</i> Se Hud. — 2. <i>Bot.</i> Se nästa art. 
<b>Öfverhudsväfnad,</b> <i>epidermis, bot.,</i> kallas det cell-lager, som utåt bekläder samtliga organ hos de högre växterna, innan ännu sekundära förändringar i de periferiskt liggande väfnaderna, t. ex. korkbildning (se Kork), inträdt. Ett från de underliggande väfnaderna skarpt differentieradt, ytligt liggande cell-lager finnes egentligen blott hos kärlväxterna och äfven hos dem icke alltid, t. ex. hos bladen af vattenpesten och hos många ormbunkar. Från öfriga väfnader skiljer sig öfverhudsväfnaden väsentligen derigenom att cellerna, af hvilka den är sammansatt, sluta sig allsidigt till hvarandra utan intercellularrum. Öfverhuden bildar ett tunnt, tämligen segt, genomskinligt öfverdrag öfver alla yngre växtdelar. Innehållet i dess celler har i de flesta fall icke klorofyll, men deremot oftare lösta färgämnen; endast hos vattenväxter och några skugga älskande landväxter finnes klorofyll i öfverhudscellerna samt dessutom regelbundet i klyföppningarnas (se d. o.) slutceller, hvilka i genetiskt hänseende böra uppfattas som öfverhudsceller. Cellernas form är hos starkt på längden växande organ vanligen långdragen, hos breda blad bredt tafvelformig; ganska ofta äro sidoväggarna våglikt böjda, så att vid hvarandra liggande celler gripa in i hvarandra. Vanligen finnes blott ett enda cell-lager, som man kan kalla öfverhud; i enstaka fall (t. ex. bladen af <i>Ficus elastica, Peperomia</i>) sönderfaller den ursprungligen enlagriga epidermis i två eller flere cell-lager, af hvilka dock endast det yttersta har karakteren af verklig epidermis. Den utåt riktade ytan af öfverhudscellerna är i regeln jämn; dock finnas i många fall papillartade utstjelpningar, hufvudsakligen hos de med sammetslik glans försedda blombladen, och dessutom de mest olikartade hårbildningar (se Hår, växternas), sammanfattade under benämningen »öfverhudens beklädnad». Utsidan af epidermiscellerna samt de ur dem framgående håren äro beklädda med en mycket tunn, ofärgad hinna, <i>cuticula</i> (se d. o.), och stundom är äfven cellens hela yttervägg, hälst om den är starkt förtjockad, cuticulariserad, med undantag af det innersta, cellhålan omedelbart beklädande, af cellulosa bestående lagret; sådana blad kallas läderartade. — Öfverhudsväfnadens funktion i växternas lif är olika. Hos de delar, som lefva i vatten, förmedlar öfverhuden diffusionen af de i vattnet lösta fasta och gasformiga näringsämnena i växtväfnaderna, i det lösningar af dessa ämnen kunna intränga genom hela den i vattnet befintliga öfverhuden. I landväxternas rötter förmedlar öfverhuden i rötternas ändstycken, såvidt den är försedd med rothår, uppsugningen af lösta näringsämnen ur marken; genom den rikliga hårutvecklingen ökas der öfverhudens uppsugande yta betydligt och derigenom hennes fysiologiska verksamhet. Hos alla i luften befintliga växtdelar deremot är öfverhuden det egentliga organet för växtens afdunstning och gasutbyte med omgifningen. Klyföppningarna, som förekomma nästan uteslutande på dessa organ, förmedla en direkt kommunikation mellan växtens inre och den omgifvande luften; de äro de portar, genom hvilka i intercellularrummen instängda gaser kunna utströmma, men genom hvilka omvändt vissa gasarter, som förtäras af växten, utifrån kunna intränga. Att äfven genom öfverhudscellernas väggar gaser kunna in- och utströmma, bevisa mossorna, hvilka icke ega några klyföppningar och dock ganska lifligt afdunsta vatten samt in- och utandas gaser. Under vatten lefvande blad, hvilka i regeln sakna klyföppningar, vissna hastigt i luften till följd af vattnets afdunstning. En för stark afdunstning och i kalla klimat afkylning hos landväxterna förebyggas genom cuticula, hvilken just hos dessa växter är mest utvecklad; deraf förklaras hvarför ett så stort antal både tropiska och arktiska växter har läderartade blad. Hos många växter förstärkes öfverhudens skyddande förmåga genom hennes hårighet, fettliknande yta och ej sällan vaxlika öfverdrag. På vissa, merendels inskränkta ställen af växten spelar öfverhuden äfven rollen af sekretionsorgan. Dit höra framförallt blommornas och många gröna delars nektarier, hvilka äro öfverdragna med en sockerhaltig, klibbig vätska (nektar, honing), som afsöndras af öfverhudscellerna. Hos s. k. glandelhår på många växters blad och stänglar alstras och afsöndras eterisk olja, och öfverhuden hos vissa knoppar afsöndra harts och slem, som skydda för köld och afdunstning. 
<b>Öfverhuset</b> (Eng. <i>the house of lords</i> l. <i>the upper house</i>), benämning på den ena af den engelska representationens bägge kamrar. Se Parlament. — I dagligt tal brukar man 
page_number=294, index= - Öfverhuset (Eng. the house of lords l. the upper house), benämning på den ena af den engelska representationens bägge kamrar - Öfverhöghet. Se Suveränitet - Öfveringeniör, titel på chefen för jernvägsbyggnadsstaten - Öfverinspektör benämnas cheferna för packhus- och tullbevakningsinspektionerna i Stockholm och Göteborg - Öfverintendent. 1. Titel på chefen för Öfverintendentsämbetet (se d. o.) - Öfverintendent. 2. Titel på innehafvare af en hofcharge, som har rang näst efter förste hofjägmästaren - Öfverintendentsämbetet, ett under finansdepartementet sorterande ämbetsverk - Öfver-Jerna. Se Jerna 3 
stundom benämna den mera aristokratiskt sammansatta delen äfven af andra lands representationer för »öfverhus», och i Ungern benämnes den så (Magyar. <i>felsö-ház</i>) äfven officielt. 
<b>Öfverhöghet.</b> Se Suveränitet. 
<b>Öfveringeniör,</b> titel på chefen för jernvägsbyggnadsstaten (hans närmaste män benämnas öfveringeniörsassistenter) samt på en tjensteman vid Patentbyrån (se d. o.), en vid Telegrafstyrelsens tekniska byrå (se om denna Telegrafstyrelsen) och en ledamot i Landtbruksstyrelsen. Äfven föreståndaren för Stockholms stads gasverk och en tjensteman vid Göta kanalverk benämnas öfveringeniörer. 
<b>Öfverinspektor</b> benämnas cheferna för packhus- och tullbevakningsinspektionerna i Stockholm och Göteborg. 
<b>Öfverintendent.</b> 1. Titel på chefen för Öfverintendentsämbetet (se d. o.). — 2. Titel på innehafvare af en hofcharge, som har rang näst efter förste hofjägmästaren. 
<b>Öfverintendentsämbetet,</b> ett under finansdepartementet sorterande ämbetsverk, som enligt nu gällande instruktion af d. 14 Nov. 1879 (med ändring d. 5 Dec 1884) har till åliggande att i byggnadsfrågor afgifva utlåtanden eller framställningar till K. M:t samt med råd och upplysningar tillhandagå offentliga myndigheter och menigheter; att, då sådant af K. M:t anbefalles, uppgöra ritnings- och kostnadsförslag till byggnadsarbeten för kronans räkning; att granska och, när så erfordras, omarbeta ritnings- och kostnadsförslag till byggnader, som uppföras för offentliga myndigheters och menigheters räkning och äro af beskaffenhet att ritningar till desamma böra underställas K. M:ts pröfning eller ämbetets granskning; att, der förslagsritningar ej kunna i orten åstadkommas, tillhandagå med upprättande af sådana; att utöfva tillsyn öfver kronans hus och byggnader, som ej äro ställda under annat ämbetsverks förvaltning, samt handlägga administrativa frågor om deras vård och underhåll; att till K. M:t årligen afgifva berättelse om det förflutna årets arbeten och generalförslag öfver användande af det löpande årets byggnads- och reparationsanslag; att besörja verkställighet af de på grund deraf eller eljest beslutade byggnadsarbeten och att förvalta de till ämbetets disposition ställda medel. För åstadkommande af kontroll att byggnader fullbordas i enlighet med fastställda ritningar eger ämbetet att, när så pröfvas nödigt, uppdraga åt någon af sina tjenstemän att företaga inspektionsresor till besigtigande af dylika byggnadsarbeten. Öfverintendentsämbetet består af en teknisk och en administrativ afdelning. Styrelsen utgöres af en öfverintendent, såsom chef och ensam beslutande, samt, såsom ledamöter, två förste intendenter, den ene för den tekniska, den andre, tillika sekreterare, för den administrativa afdelningen. Den i öfrigt anställda ordinarie personalen består af två intendenter och en kassör, tillika bokhållare. Till e. o. tjenstemän äro att räkna de vid ämbetet biträdande arkitekter utom stat. 
Vården om kronans byggnader jämte kronogodsen tillhörde i äldre tider riksskattmästaren och räknekammaren. Efter 1634 hade öfverståthållaren inseende öfver såväl k. slottet som öfriga kronans hus och lägenheter i Stockholm, och för det arkitektoniska tillförordnades särskilda hofarkitekter. Å en sådan befattning erhöll Simon de la Vallée fullmakt 1639, och Jean de la Vallée erhöll 1651 en särskild instruktion, hvarigenom åt honom uppdrogs inspektionen och inseendet »med alla K. M:ts och kronans civil byggnad på en och annan ort i riket». Den egentliga arkitekten i riket på denna tid var dock N. Tessin d. ä., som förordnades till k. architecteur och byggmästare 1646 och till hofarkitekt 1676. Med anledning af den nya slottsbyggnaden blef hans son, N. Tessin d. y., d. 21 Juni 1697, samtidigt med att hans ritning till slottsbyggnaden gillades och fastställdes, »Öfverintendent öfver H. K. M:ts hus, slott, trädgårdar, möbler m. m.», men något särskildt ämbetsverk inrättades ej ännu på lång tid. Öfverståthållaren hade fortfarande hufvuduppsigten öfver slottet och kronans byggnader i hufvudstaden till 1727, då en särskild slottsbyggnads-deputation, med öfverintendenten till ledamot, förordnades, hvilken fortfor till 1766, hvarefter en slottsbyggnadsdirektion, bestående af två riksråd, erhöll förvaltningen af slottsbyggnaden jämte öfriga publika hus i hufvudstaden. Såväl öfverintendenten som slottsbyggnadsstaterna voro underordnade denna direktion. Sistnämnda stater förändrades dock redan 1769 till ett eget ämbetsverk under riksmarskalken, och på 1790-talet tillsattes en särskild befallningsman på Stockholms slott, hvarefter Slottbyggnadsdirektionen upplöstes 1795. Kronans öfriga hus i hufvudstaden skulle förvaltas af öfverståthållaren efter dertill gifna utkast och förslag af öfverintendenten. För kortare tid (1810–18) återställdes sedermera Slottsbyggnadsdirektionen, och till dess biträde organiserades (1810) ett särskildt Öfverintendentsämbete, som dittills från 1772 varit såsom ett »kontor» uppfördt på slottsbyggnadsstaten samt fortfarande egt bestånd och efter hand fått bestyret såväl med kronans civila byggnader i Stockholm (utom k. slottet och hofstallet) som ock med kronans i civilt ändamål anslagna publika hus och byggnader utom hufvudstaden, hvilka icke äro ställda under annat ämbetsverk äfvensom med kronans magasinsbyggnader i hufvustaden och landsorten. Under Öfverintendentsämbetet hörde k. museum 1801–68 samt lifrustkammaren och klädkammaren 1866–68. Öfverintendenter hafva varit: Nik. Tessin 1697–1728, C. G. Tessin 1728–41 (sedan 1735 var han derjämte konstakademiens preses, hvilken post sedan var förenad med öfverintendentssysslan till 1882), C. Hårleman 1741–53, C. J. Cronstedt 1753–67, C. F. Adelcrantz 1757–95 (1757–67 funnos sål. två Öfverintendenter), C. F. Fredenheim 1795–1803, Fr. M. Piper, tillförordn., 1803–05, A. N. Edelcrantz 1805–13, Fr. S. Silfverstolpe 1813–36, Fr. Blom, tillförordn., 1836–44, M. G. Anckarsvärd 1844–58, G. Söderberg 1858–64, F. L. Dardel 1864–82 och H. Zettervall sedan 1882. 
<b>Öfver-Jerna.</b> Se Jerna 3. 
page_number=295, index= - Öfverjodsyra. Se Jod, sp. 1219 - Öfverjägmästare såsom chef för skogs- och jägeristaten skulle enligt k. resolution af d. 14 Aug. 1682 anställas inom hvarje län - Öfverjäst. Se Jäst och Jäsning - Öfver-Kalix. Se Kalix 2 - Öfverkammarherre. Se Kammarherre - Öfver-Kiminge (F. Yli-Kiiminki), kapell under Kiminge pastorat i Uleåborgs län, Finland - Öfverkirurg, titel på chefen för kirurgiska afdelningen vid Serafimerlasarettet i Stockholm och vid Akademiska sjukhuset i Upsala - Öfverklorsyra. Se Klor - Öfverkommendant, en generals- eller amiralsperson - Öfverkommissarie, titel på en af ledamöterna i direktionen för Civilstatens pensionsinrättning och på en tjensteman i direktionen öfver flottans pensionskassa - Öfverkonstapel. 1. Sjöv., en inom artilleristaten vid örlogsflottan anställd underofficer - Öfverkonstapel. 2. Se Polis - Öfverkontrollör, titel på chefen för kontrollkontoret inom Jernvägsstyrelsens trafikafdelning - Öfverkragning (T. überkragung, Fr. encorbellement), kragstenskonstruktion, en redan i äldsta tider känd konstruktion af oäkta hvalf (»kraghvalf») - Öfverkrigsrätt, en domstol i andra instans - Öfverkyldt vatten, fys. När en vätska stelnar, antager hon en bestämd temperatur - Öfverlandshöfding var enl. 1634 års regeringsform § 23 titeln på riksråd, som förordnades till styresmän öfver Vestergötland, Finland, Livland, Preussen eller Småland - Öfverlandsvind, vind, som blåser från land mot sjösidan - Öfverlastadt, sjöv., säges om ett fartyg, som genom tung last blifvit så nedtryckt i vattnet, att det i hög sjögång arbetar hårdt och ej eger tillräcklig maklighet - Öfverledsegel. Se Ledsegel och Tackling - Öfverliggare, student, som »ligger» vid universitetet i åratal utöfver den normala tiden - Öfverliggedagar, de dagar, som behöfvas för ett fartygs lastning och lossning utöfver den öfverenskomna tiden (»liggedagarna») 
 <b>Öfverjodsyra.</b> Se Jod, sp. 1219. 
<b>Öfverjägmästare</b> såsom chef för skogs- och jägeristaten skulle enligt k. resolution af d. 14 Aug. 1682 anställas inom hvarje län. Någon sådan tillsattes dock ej för hvart och ett af de län, der en jägeripersonal förefanns, utan det inträffade ofta, att samma person var öfverjägmästare inom flere län. — Genom k. brefven af d. 24 Febr. och d. 31 Mars 1865, d. 11 Maj 1866 samt d. 10 Dec. 1869 omorganiserades skogs- och jägeristaten. Öfverjägmästarebefattningen indrogs, och landet delades i 6 skogsinspektörsdistrikt, hvart och ett omfattande flere revir. Antalet revir inom hela riket bestämdes att tills vidare utgöra 74. Hvarje distrikt förestods af en skogsinspektör med kontrollerande myndighet. — Genom k. instruktionen för skogsstaten af d. 29 Nov. 1889 stadgades, att skogsstaten, som lyder under Domänstyrelsen, skall utgöras af tjenstemän såsom förvaltande och betjente såsom bevakande personal. Till den förvaltande personalen höra öfverjägmästare och jägmästare. Af dessa förestå de förre distrikt, de senare revir. Öfverjägmästaren är chef för skogspersonalen inom distriktet (f. n. är landet deladt i 9 distrikt) och skall i sådan egenskap oaflåtligen öfvervaka, att de honom underlydande tjenstemännen och betjente på föreskrifvet sätt med noggranhet fullgöra sina åligganden. C. G. Hz. 
<b>Öfverjäst.</b> Se Jäst och Jäsning. 
<b>Öfver-Kalix.</b> Se Kalix 2. 
<b>Öfverkammarherre.</b> Se Kammarherre. 
<b>Öfver-Kiminge</b> (F. <i>Yli-Kiimink</i>), kapell under Kiminge pastorat i Uleåborgs län, Finland. Areal 542 qvkm. Befolkningen, finsktalande, 2,055 pers. (1890). 
<b>Öfverkirurg,</b> titel på chefen för kirurgiska afdelningen vid Serafimerlasarettet (se d. o.) i Stockholm och vid Akademiska sjukhuset i Upsala. 
<b>Öfverklorsyra.</b> Se Klor. 
<b>Öfverkommendant,</b> en generals- eller amiralsperson, förekommer endast i Stockholm och Karlskrona. Se Kommendant och Kommendantsstaten. 
<b>Öfverkommissarie,</b> titel på en af ledamöterna i direktionen för Civilstatens pensionsinrättning (se d. o., sp. 392) och på en tjensteman i direktionen öfver flottans pensionskassa. 
<b>Öfverkonstapel.</b> 1. <i>Sjöv.,</i> en inom artilleristaten vid örlogsflottan anställd underofficer, som tillhörde den mellersta af de tre före 1875 befintliga underofficersgraderna och hade samma rang som öfverstyrman och öfverskeppare. Jfr Flagg-underofficer. — 2. Se Polis. R. N. 
<b>Öfverkontrollör,</b> titel på chefen för kontrollkontoret inom Jernvägsstyrelsens trafikafdelning, på vissa vid bränvinstillverkning tillförordnade öfveruppsyningsmän (se Bränvinslagstiftning, sp. 1256, och Kontrollör 2) och på en tjenstemän vid Generaltullstyrelsen (se Skeppsmätning). 
<b>Ofverkragning</b> (T. <i>überkragung,</i> Fr. <i>encorbellement</i>), kragstenskonstruktion, en redan i äldsta tider känd konstruktion af oäkta hvalf (»kraghvalf»), bestående deri att man från tvänne motstående murar (vederlagen) »utkragar» stenskift öfver hvarandra, d. v. s. börjar med en utspringande sten och lägger öfver denna en annan, som utspringer ännu starkare, o. s. v., tills endast en mindre öppning återstår, hvilken täckes med en stenplatta (jfr Bro, sp. 1144, och Tholos). Äfven en på väggen eller hörnet af ett hus framskjutande utbyggnad, t. ex. en erker, kan stödas medelst öfverkragning. — Om det äkta, af kilformiga stenar sammansatta hvalfvet (»kilsnittshvalf») se Hvalf, sp. 132. 
<b>Öfverkrigsrätt,</b> en domstol i andra instans, som tillsättes vid svenska armén utom riket eller vid flottan på sjötåg och består af 1 generals- eller amiralsperson (ordförande), 3 regementsofficerare och 1 öfverauditör. Ordförande och öfverauditör utses af konungen för den tid rättens verksamhet fortgår; de öfrige af högste befälhafvaren. 
<b>Öfverkyldt vatten,</b> <i>fys.</i> När en vätska stelnar, antager hon en bestämd temperatur, som kallas »stelningspunkt», men vätskor kunna under vissa omständigheter afkylas under sin stelningspunkt utan att öfvergå till fast form. Så har man lyckats afkyla vatten ända till – 20° C., utan att is bildats. Vatten af lägre temperatur än 0° säges vara »öfverkyldt». Se vidare Smältning och Värme, sp. 7. A. Bi–n. 
<b>Öfverlandshöfding</b> var enl. 1634 års regeringsform § 23 titeln på riksråd, som förordnades till styresmän öfver Vestergötland, Finland, Livland, Preussen eller Småland. I praktiken nyttjades dock i stället för denna titel benämningen generalguvernör. 
<b>Öfverlandsvind,</b> vind, som blåser från land mot sjösidan. Då kusten är hög, blir denna vind i allmänhet byaktig och kastande samt farlig för seglande fartyg och båtar, som ligga nära kusten R. N. 
<b>Öfverlastadt,</b> <i>sjöv.,</i> säges om ett fartyg, som genom tung last blifvit så nedtryckt i vattnet, att det i hög sjögång arbetar hårdt och ej eger tillräcklig maklighet, utan sättes i fara att af sjön nedbrytas och sjunka. I England skall hvarje fartyg vara försedt med ett på sidan måladt s. k. »Plimsoll-märke», som alltid skall vara synligt i eller ofvanför vattenytan. Jfr Plimsoll-lagen. — Stundom säges ett fartyg vara »öfverlastadt», då man vill angifva, att lastens tyngdpunkt ligger för högt, så att fartyget riskerar att kantra. R. N. 
<b>Öfverledsegel.</b> Se Ledsegel och Tackling. 
<b>Öfverliggare,</b> student, som »ligger» vid universitetet åratal utöfver den normala tiden, vanligen utan att taga någon examen. Denna vid de svenska universiteten åtminstone förr talrika kategori är skildrad i många typer af psevdon. Thord Bonde (O. Svahn) i »Våra öfverliggare. Akademiska studier» (1885). — I det tyska studentspråket återgifves begreppet »öfverliggare» vanligen med <i>bemoostes haupt</i> (»mossbelupet hufvud»), i det franska med <i>fruit sec</i> (»torr frukt»). 
<b>Öfverliggedagar,</b> de dagar, som behöfvas för ett fartygs lastning och lossning utöfver den öfverenskomna tiden (»liggedagarna»). Är ej 
page_number=296, index= - Öfverliggedagar, de dagar, som behöfvas för ett fartygs lastning och lossning utöfver den öfverenskomna tiden (»liggedagarna») - Öfverloppsbyggnad, kamer. Se Byggnadsskyldighet - Öfverloppsgerningar. Se Opera supererogationis - Öfverloppsjord (öfverloppsmarker), ekon., sådan jord, som vid afyttring ej ansetts tillhöra redan upptagna hemman eller nybyggen - Öfverloppsmarker. Se Öfverloppsjord - Öfverlots. Se Lotsverket - Öfver-Luleå. Se Luleå 2 - Öfverlång, sjöv., långs öfver - Öfverläkare, titel för chefven å medicinska afdelningen - Öfver-Lännes. Se Lännäs 3 - Öfverlärare, titel på ordinarie läraren vid hvar och en af Gymnastiska centralinstitutets afdelningar samt på ordinarie lärare vid Tekniska skolan i Stockholm - Öfverlöpare (desertör), krigssv., kallas hvarje till en armé hörande person, som afviker från sin plats och öfvergår till fienden. Se vidare Desertera - Öfvermage, i det äldre svenska lagspråket beteckning för omyndig, i mera vidsträckt bemärkelse äfven utan afseende på åldern - Öfver-Malung. Se Malung - Öfvermangansyra. Se Mangan - Öfvermark, predikogäll under Närpes pastorat i Vasa län, Finland - Öfverofficiant. Se Ordnar, sp. 325 - Öfverordnad. Se Underlydande - Öfverosmiumsyra. Se Osmium - Öfverproduktion, nationalekon., uppkommer, när mera produceras af en vara, än som erfordras för att tillfredsställa behofvet deraf i samhället eller på verldsmarknaden 
särskildt aftal träffadt, skall (enligt § 120 i Sjölagen af d. 12 Juni 1891) ersättning för öfverliggedagarna utgå med 30 öre om dagen för hvarje ton af fartygets drägtighet, om fartyget är segelfartyg, och med 40 öre, om det är ångfartyg. Jfr Liggetid (enligt äldre Sjölag). R. N. 
<b>Öfverloppsbyggnad,</b> <i>kamer</i>. Se Byggnadsskyldighet. 
<b>Öfverloppsgerningar.</b> Se Opera supererogationis. 
<b>Öfverloppsjord</b> (öfverloppsmarker), <i>ekon.</i>, sådan jord, som vid afvittring ej ansetts tillhöra redan upptagna hemman eller nybyggen, utan utbrutits såsom en kronans tillhörighet. Till en början afsåg man med öfverloppsjordens utbrytning hufvudsakligen att vinna mark för nybyggesanläggningar (nybyggen och kronotorp), hvilka äfven utstakades för framtida behof. Den mark, som ej ansågs dertill lämplig, skulle afrösas såsom kronoallmänning, med rättighet för K. M:ts befallningshafvande att tillsvidare derå upplåta mulbeteslägenheter mot smörränta, dock först sedan nödig mark undantagits till fyllnad för svaga hemman, till ersättning för stockfångstberättigade sågverk m. fl. i afvittringsstadgarna eller andra författningar särskildt angifna ändamål. Men efter hand trädde statens intresse att för egen räkning behålla samt för framtiden söka bevara de å öfverloppsjorden befintliga skogstrakter alltmera i förgrunden, hvarför det föreskrefs, att om öfverloppsjorden med afseende å läge, beskaffenhet, afsättningsförhållanden, ortens behof m. m. befanns särskildt tjenlig för att bilda kronopark, skulle densamma dertill afsättas. I sammanhang dermed stadgades, att den mark, som erbjöd ringa tillfällen till odling och ej lämpade sig till kronopark, ej häller afsatts för annat särskildt angifvet ändamål, skulle, der vissa hemman eller byalag begagnade mulbetet mot smörränta, förenas med dessa utan skatteköpeskilling (men mot tillökning i hemmanens mantal och ränta) eller ock beläggas med skogsränta och försäljas till den högstbjudande under eganderätt, likväl med förpligtelse för köparen, derest marken var mot smörränta upplåten fäbodlägenhet, att lemna innehafvarna deraf ostörda i deras rätt till bete, bränsle och virkesfångst. Endast i de sex norra länen har afvittring förekommit. I de norrländska länen är densamma numera afslutad med undantag för lappmarkssocknarna, der vid afvittringen en gräns uppdrages mellan de delar af marken, hvarest nybyggesanläggningar ej vidare må tillåtas, och de områden, som äro tjenliga för odling. I motsats till hvad eljest varit fallet vid afvittringarna utstakas å de senare ej några nybyggen och kronotorp för framtida behof. 
I Kopparbergs län har öfverloppsjord uppkommit endast i några socknar. Den har i allmänhet afsatts till kronopark, utan att i samband med afvittringen någon nybyggesutstakning egt rum. I Ore socken har öfverloppsjorden fördelats på hemmanen mot skogsränta samt i Järna och Äppelbo indelats till hemmantal efter de för rekognitionshemman bestämda grunder och efter föregången skattläggning å offentlig auktion försålts till skatte. 
Med öfverloppsjord betecknas äfven sådan jord, som ett hemman vid afvittring befunnits innehafva utöfver det mått, som bort tillkomma detsamma efter dess mantal och ränta. Sådan jord har fått behållas vid hemmanet mot tillökning i skatt och ränta samt, om den förenats med hemmanet utan särskild byggnadsskyldighet, erhållit samma natur som detta. G. T. 
<b>Öfverloppsmarker.</b> Se Öfverloppsjord. 
<b>Öfverlots.</b> Se Lotsverket. 
<b>Öfver-Luleå.</b> Se Luleå 2. 
<b>Öfverlång,</b> <i>sjöv.</i>, långs öfver. Då ett tyngre föremål släpas (med handkraft eller taljor) eller med spakar baxas i sin egen längdriktning, säger man, att det framföres, fusas eller baxas »öfverlång». R. N. 
<b>Öfverläkare,</b> titel för chefen å medicinska afdelningen vid Serafimerlasarettet i Stockholm, Akademiska sjukhuset i Upsala, länslasarettet och kurhuset i Lund, Allmänna och Sahlgrenska sjukhuset i Göteborg, för chefen å Allmänna barnhuset, för chefen eller cheferna å åtskilliga sjukhus i Stockholm samt för chefen å hvart och ett af de större hospitalen i riket. 
<b>Över-Lännäs.</b> Se Lännäs 3. 
<b>Öfverlärare,</b> titel på ordinarie läraren vid hvar och en af Gymnastiska centralinstitutets afdelningar samt på ordinarie lärare vid Tekniska skolan i Stockholm. Stundom begagnas ordet för att beteckna läraren i ett ämne (»hufvudläraren») i en större privatskolas högsta klasser. 
<b>Öfverlöpare</b> (desertör), <i>krigsv.</i>, kallas hvarje till en armé hörande person, som afviker från sin plats och öfvergår till fienden. Se vidare Desertera. 
<b>Öfvermage</b> (Gammalsv. <i>ovormaghi</i>, af <i>oformaghi</i>, »oförmående person», af <i>magha</i>, förmå, kunna), i det äldre svenska lagspråket beteckningen för omyndig, i mera vidsträckt bemärkelse äfven utan afseende på åldern, t. ex. för qvinna i allmänhet, men vanligen särskildt utmärkande den, som på grund af sin ålder stod under målsman. Då myndighetsåldern regelrätt var 15 år, var öfvermage således den, som ännu icke hunnit ifrågavarande ålder. I denna betydelse användes uttrycket ännu tämligen allmänt i 1734 års lag. I ett par fall åtminstone (J. B. 4 § 7 och 6 § 4) synes det dock afse sådan man, som ännu ej uppnått den civila myndighetsåldern, enligt nämnda lag redan 21 år. Uttrycket begagnas numera icke i lagstil. Det har dock skett ännu i författningar från 1850-talet. Jfr Minderårig, Myndighetsålder. A. W. 
<b>Öfver-Malung.</b> Se Malung. 
<b>Öfvermangansyra.</b> Se Mangan. 
<b>Öfvermark,</b> predikogäll under Närpes pastorat i Vasa län, Finland. Areal 193 qvkm. Befolkningen, svensktalande, 3,246 personer (1890). A. G. F. 
<b>Öfverofficiant.</b> Se Ordnar, sp. 325. 
<b>Öfverordnad.</b> Se Underlydande. 
<b>Öfverosmiumsyra.</b> Se Osmium. 
<b>Öfverproduktion,</b> <i>nationalekon.</i>, uppkommer, när mera produceras af en vara, än som erfordras för att tillfredsställa behofvet deraf i 
page_number=297, index= - Öfverproduktion, nationalekon., uppkommer, när mera produceras af en vara, än som erfordras för att tillfredsställa behofvet deraf i samhället eller på verldsmarknaden - Öfverrhenska kretsen, en af de tio kretsarna i det forna Tyska riket - Öfverriggadt. Se Öfvertackladt - Öfverrotmästare, krigsv., kallas sedan äldre tider den soldat, som har sin plats främst i roten af en i sluten ordning uppställd trupp - Öfverrumpling. Se Fästningskrig, sp. 632, och Öfverfall - Öfverränta, ränta, som vid underlåtenhet att på utfäst tid infria en skuld erlägges för den öfverskjutande tiden och stundom beräknas efter högre procent (»straffränta») - Öfverrätt, gemensam benämning å domstolar, som döma i 2:dra instans. Se Domstol och Instans - Öfversachsen (Öfversachsiska kretsen), en af de tio kretsarna i det forna Tyska riket - Öfversegla, sjöv., ränna på, lägga ombord, kollidera med ett annat fartyg - Öfverseglare, sjöv., ett sjökort öfver en eller flere oceaner eller större vattensträckor - Öfver-Selö, socken i Södermanlands län - Öfversilur. Se Silursystemet - Öfverskeppet, skeppsb., öfre delen af fartygsskrofvet - Öfverskjutning, geol., en genom glidning i horisontal riktning försiggången förflyttning af någon del af jordskorpan öfver andra delar af densamma - Öfverskottsränta. Se Indelsningskompanier - Öfverskult och underskult, äldre benämningar på tjenstemän i Göteborg - Öfverskära. Se Kläde - Öfverslag. Se Krigsbrygga - Öfver stag, sjöv. Se Gå öfver stag - Öfver stat säges den ämbets- eller tjensteman vara, som innehar fullmakt eller förordnande å en befattning, men ej uppbär deremot svarande aflöning å gällande stat 
samhället eller på verldsmarknaden, eller m. a. o. när tillgången är så stor, att önsklig afsättning möjliggöres endast genom en sådan nedsättning af priset, att många producenter icke skörda normal vinst eller t. o. m. lida förlust. Se vidare Handelskris. 
<b>Öfverrhenska kretsen,</b> en af de tio kretsarna i det forna Tyska riket, bestod af tvänne hufvuddelar på ömse sidor om Rhen och skilda af Kurrhenska kretsen. Kretsen omfattade ett stort antal ständer, af hvilka må nämnas hertigdömet Lothringen, biskopsstiften Worms, Speier, Basel och Fulda, furstendömena Simmern, Lautern och Veldenz, Pfalz-Zweibrücken, Hessen-Kassel, Hessen-Darmstadt och Hersfeld, grefskapen Sponheim, Salm, Nassau, Waldeck, Hanau, Solms, Isenburg, Leiningen, Wittgenstein och Falkenstein samt riksstäderna Worms, Speier, Frankfurt a. M., Friedberg och Wetzlar. De kretsutskrifvande direktorerna, d. v. s. de, som sammankallade kretsens ständer till kretsdagar, voro biskopen af Worms och kurfursten af Pfalz (i egenskap af furste af Simmern). Kretsdagar höllos först i Worms, men sedan början af 18:de årh. i Frankfurt. Genom westfaliska freden samt genom fredssluten i Nijmegen, Rijswijk och Baden förlorade kretsen småningom de v. om Rhen belägna landskapen. I freden i Lunéville (1801) föll den återstående delen af de på venstra Rhenstranden belägna områdena till Frankrike, och återstoden af nederrhenska l. kurrhenska kretsen slogs till Öfverrhenska kretsen. 
<b>Öfverriggadt.</b> Se Öfvertackladt. 
<b>Öfverrotmästare,</b> <i>krigsv.,</i> kallas sedan äldre tider den soldat, som har sin plats främst i roten (se d. o.) af en i sluten ordning uppställd trupp, d. v. s. första ledets män. Vid svenska infanteriet utbyttes benämningen i 1871 års reglemente mot »förste man», hvilken benämning öfriga vapens reglementen sedan upptagit. C. O. N. 
<b>Öfverrumpling.</b> Se Fästningskrig, sp. 632, och Öfverfall. 
<b>Öfverränta,</b> ränta, som vid underlåtenhet att på utfäst tid infria en skuld erlägges för den öfverskjutande tiden och stundom beräknas efter högre procent (»straffränta»). 
<b>Öfverrätt,</b> gemensam benämning å domstolar, som döma i 2:dra instans. Se Domstol och Instans. 
<b>Öfversachsen</b> (Öfversachsiska kretsen), en af de tio kretsarna i det forna Tyska riket, upprättad 1512, omfattade Kur-Sachsen, Kur-Brandenburg, de sachsiska furstendömena, Anhalt, Thüringen med Eichsfeld, Vor- och Hinter-Pommern, grefskapen Schwarzburg m. fl. och till midten af 16:de årh. de inom detta område belägna, derefter sekulariserade biskopsstift, med en sammanlagd areal af omkr. 99,000 qvkm. Ända till Kur-Sachsens öfvergång till katolicismen tillhörde samtliga ständerna den evangeliska kyrkan. Kurfursten af Sachsen var kretsöfverste. Kretsdagarna höllos först i Leipzig, sedermera äfven i Frankfurt a. O. och i Jüterbogk. Efter 1683 höllos inga. 
<b>Öfversegla,</b> <i>sjöv.,</i> ränna på, lägga ombord, kollidera med ett annat fartyg. Jfr Ombordläggning och Sjölagen af d. 12 Juni 1891. R. N. 
<b>Öfverseglare,</b> <i>sjöv.,</i> ett sjökort öfver en eller flere oceaner eller större vattensträckor. R. N. 
<b>Öfver-Selö,</b> socken i Södermanlands lan, Selebo härad. Areal 5,280 har. 1,271 innev. (1892). Ö. S. utgör ett prebende-pastorat (för en lektor i Strängnäs), Strengnäs stift, Domprosteriet. 
<b>Öfversilur.</b> Se Silursystemet. 
<b>Öfverskeppet,</b> <i>skeppsb.,</i> öfre delen af fartygsskrofvet. R. N. 
<b>Öfverskjutning,</b> <i>geol.,</i> en genom glidning i horisontal riktning försiggången förflyttning af någon del af jordskorpan öfver andra delar af den samma. En sådan anses hafva flerestädes i ganska stor skala egt rum vid bergskedjebildningen, då berglagren, genom en horisontalt verkande, sammanpressande kraft sammantrycktes och uppdrefvos till stora veck, af hvilka några öfverstjelptes och vid fortsatt tryck tvungos att skjutas fram, i form af täcken, stundom tusentals meter öfver närliggande, mer eller mindre orubbade lagerserier. Dervid kunna äldre berglager komma att blifva lagda ofvanpå yngre och sålunda åstadkomma svårigheter för geologen vid lagerföljdens bestämmande. — I Alperna äro sådana öfverskjutningar af kolossalt omfång tydligt påvisade. Inom Sverige har man velat tolka vissa lagringsförhållanden på Dalsland, i Jämtland och Norrland m. fl. st. såsom beroende af öfverskjutningar. Kristalliniska skiffrar och gneiser, lika urbergets, ligga der flerestädes ofvanpå fossilförande siluriska lerskiffrar och kalkstenar (t. ex. i Åreskutan), men det kan ännu icke anses vara till fullo utredt huruvida de förra äro verkligt yngre än de senare, eller de blifvit, på det sätt ofvan nämnts, från en undre nivå bragta till sitt nuvarande, i sådant fall sekundära läge. E. E. 
<b>Öfverskottsränta.</b> Se Indelningskompanier. 
<b>Öfverskult</b> och underskult, äldre benämningar på tjenstemän i Göteborg, hvilka hade att bringa till verkställighet domar och utslag, meddelade af stadens magistrat. Namnen äro förmodligen tagna efter det tyska ordet <i>schultheiss</i> (fogde) och förekommo i den af konung Karl XI år 1695 för Göteborg fastställda stat. Befattningarna, likasom benämningarna, voro dock äldre och torde leda sitt ursprung ända från konung Gustaf II Adolfs d. 4 Juni 1621 för staden utfärdade privilegier och det då inrättade <i>schöffen-</i>ämbetet, som inom det af nybyggare från alla Europas land bestående unga samhället egde att döma jämväl efter kejserliga och nederländska lagar och i viss mån äfven sjelf exeqvera sina beslut. A. D. H. 
<b>Öfverskära.</b> Se Kläde. 
<b>Öfversteg.</b> Se Krigsbrygga. 
<b>Öfverstag,</b> <i>sjöv.</i> Se Gå öfver stag. 
<b>Öfver stat</b> säges den ämbets- eller tjenstemän vara, som innehar fullmakt eller förordnande å en befattning, men ej uppbär deremot svarande aflöning å gällande stat. Uttrycket användes mest om officer, i synnerhet sådan, som af särskilda skäl för flere år eller obestämd tid åtnjuter ledighet från denna sin befattning, hvaremot den, som nämnts till lägsta 
page_number=298, index= - Öfver stat säges den ämbets- eller tjensteman vara, som innehar fullmakt eller förordnande å en befattning, men ej uppbär deremot svarande aflöning å gällande stat - Öfverste (T. oberst, Fr. colonel), krigsv., benämning för högsta regementsofficersgraden - Öfverste amiral, under 1500-talet titel på högste befälhafvaren för Sveriges örlogsflotta - Öfverstekammarherre. Se Kammarherre - Öfverstekammarjunkare. Se Kammarjunkare - Öfverstekansler. Se Rikskansler - Öfverstelöjtnant (T. oberst-lieutnant, Fr. lieutenant-colonel), krigsv., betecknar den närmast under öfversten varande regementsofficersgraden - Öfverstemarskalk var 1680-1772 titeln på chefen för konungens hof i st. f. riksmarskalk, hvilken benämning nyttjades både före och efter nämnda tidsrum - Öfverste ombudsman. Se Ordnar, sp. 325 - Öfversteprest, den från gamla svenska bibelöfversättningen (T. hoherpriester) häfdvunna benämningen på innehafvaren af det högsta presterliga ämbetet i Gamla testamentet 
officersgraden <i>i</i> (d. v. s. utan lön, till skilnad från <i>vid</i>) ett truppförband, vanligen icke säges vara öfver stat utan surnumerär. Med öfvertalig menas hälst sådan (civil) ämbets- eller tjensteman, som antingen efter ett ämbetsverks omorganisation oberörd af denna qvarstår i detsamma å gammal stat, med eller utan tjenstgöring, eller ock efter afskedstagandet qvarstår i verket utan lön och med frivillig tjenstgöring. 
<b>Öfverste</b> (T. <i>oberst,</i> Fr. <i>colonel</i>), <i>krigsv.,</i> benämning för högsta regementsofficersgraden. Benämningen, stundom i förbindelsen <i>här-öfverste</i> och äfven <i>general-öfverste,</i> är lika gammal som stående trupper, d. v. s. från slutet af medeltiden. Under de värfvade truppernas bästa tid, 1500- och 1600-talen, erhöll en berömd krigsman i uppdrag att värfva ett regemente och ställdes då såsom öfverste i spetsen för detsamma. Regementet var sålunda öfverstens tillhörighet; han utnämnde bl. a. dess officerare. I den mån värfningen öfvertogs omedelbart af staten, började öfverstarna tillsättas af konungen liksom öfriga officerare. Ännu i dag är öfversten i regeln regementschef. C. O. N. 
<b>Öfverste amiral,</b> under 1500-talet titel på högste befälhafvaren för Sveriges örlogsflotta. 1569 tillsattes den förste <i>ständige</i> öfverste amiral. 1602 utbyttes titeln mot riksamiral (se d. o.), en titel, som dock redan i en handling af 1569 eller 1570 tillägges amiral-en-chef (Klas Fleming). 
<b>Öfverstekammarherre.</b> Se Kammarherre. 
<b>Öfverstekammarjunkare.</b> Se Kammarjunkare. 
<b>Öfverstekansler.</b> Se Rikskansler. 
<b>Öfverstelöjtnant</b> (T. <i>oberst-lieutnant,</i> Fr. <i>lieutenant-colonel</i>), <i>krigsv.,</i> betecknar den närmast under öfverstens varande regementsofficersgraden. Benämningen är nästan lika gammal som öfverste och betecknade till en början dennes närmaste medhjelpare (jfr Löjtnant). Numera har öfverstelöjtnanten vid ett regemente i de flesta arméer blifvit öfverstens närmaste biträde. I Sverige är han i fredstid stundom bataljonschef; i krig liksom under större truppöfningar får han ofta föra regementet. C. O. N. 
<b>Öfverstemarskalk</b> var 1680–1772 titeln på chefen för konungens hof i st. f. riksmarskalk (se d. o.), hvilken benämning nyttjades både före och efter nämnda tidsrum. Då utom konungens hof något annat kungligt hof funnits i riket, har stundom äfven chefen för detta hof burit titeln öfverstemarskalk. Så hade Adolf Fredrik såsom tronföljare (1743–51) egen öfverstemarskalk och likaledes Lovisa Ulrika (1771–82), Sofia Magdalena (1792–1813) och Charlotta (1818) såsom enkedrottningar. Äfven regerande konungs gemål har haft särskild öfverstemarskalk (Lovisa Ulrika 1751–61, Sofia Magdalena 1772–92, Fredrika 1797–1809, Charlotta 1818 och Desideria 1828–42). Öfverstemarskalken var alltid ledamot af rådet. 
<b>Öfverste ombudsman.</b> Se Ordnar, sp. 325. 
<b>Öfversteprest,</b> den från den gamla svenska bibelöfversättningen (T. <i>hoherpriester</i>) häfdvunna benämningen på innehafvaren af det högsta presterliga ämbetet i Gamla testamentet, hvarjämte innehafvaren af samma värdighet inom hedniska religioner också brukar så kallas (»öfverstepresten» är t. ex. den sedvanliga öfversättningen af de gamle romarnas »pontifex maximus»; se Pontifices). I Gamla test. förekomma två uttryck, som öfversättas med öfversteprest: <i>kohén haggadól</i> (<i>kohén,</i> prest, <i>gadól,</i> stor) och <i>kohén harosch</i> (<i>rosch,</i> hufvud); på tre ställen förekommer <i>hakkohén hammeshiach,</i> »den smorde presten», såsom ämbetsbeteckning för samme man, men vanligen kallas han rätt och slätt <i>hakkohén,</i> »presten». Han insattes i sitt ämbete genom invigningsceremonier, som varade i sju dagar och bestodo af tvagningar, påklädning af ämbetsdrägten, smörjelse med den heliga oljan och offer. Drägten, hvars detaljer hade symbolisk betydelse, bestod af hvita benkläder, en hvit, fotsid lifklädnad, sammanhållen af ett bälte i samma färger som helgedomens »förlåt», d. v. s. af hvitt, mörkblått, purpurrödt och karmosinrödt garn, hvarjämte öfverstepresten utanpå denna för alla prester gemensamma drägt bar följande, hans värdighet särskildt utmärkande plagg: en mörkblå, något öfver knäna räckande kåpa, nedtill i kanten fullsatt med vexelvis små klockor af guld och granatäpplen af mörkblått, purpurrödt och karmosinrödt garn; ofvanpå denna kåpa »efoden», ett lifstycke utan ärmar, af garn i förlåtens fyra färger (se ofvan) och deri inväfda guldtrådar; på bröstet (utanpå efoden) »bröstskölden», af alldeles samma väfnad som efoden och besatt med tolf olika slags ädelstenar, hvar och en bärande ett af de tolf stammarnas namn, hvarjämte på efodens axelstycken sutto två stora onyxstenar, hvardera bärande sex stammars namn. En gördel af samma slags väfnad som efoden och bröstskölden sammanhöll den blåa kåpan och efoden. Till öfversteprestens ämbetsdrägt hörde slutligen en hög hvit och blå turban, öfver pannan försedd med en guldplåt, hvarpå var inristadt: Helgad åt Herren. Ämbetsdrägten bars endast under tjenstgöringen; eljest bar öfverstepresten vanliga kläder. Jämte de förrättningar, som i allmänhet tillkommo presterna, ålåg öfverstepresten särskildt att offra syndoffer för sig och menigheten i vissa fall (3 Mos. 4: 5, 16), att offra synd- och bränneoffer och stänka blodet på »nådastolen» i »det allraheligaste» på den stora försoningsdagen (3 Mos. 16) samt att i vissa fall (4 Mos. 27: 21) »fråga Herren genom urim och tummim» (se Urim). Dertill kom, att öfverstepresten under senare tider vanligen var ordförande i »stora rådet» (sanhedrin, synedrium). — Judafolkets förste öfversteprest var Aron, Moses broder, och ämbetet öfvergick efter dennes död till hans äldste son, Eleasar, hvarför öfversteprestvärdigheten sedan skulle vara ärftlig inom dennes slägt och, enligt regeln, på lifstid tillhöra slägtens hufvudman. Från och med öfverstepresten Eli till Salomos tid tillhörde den dock den yngre grenen, Itamars slägt, men gick sedan tillbaka till Eleasars slägt. Under makkabéertiden var ämbetet ärftligt inom den första af de 24 prestklasserna, Jojaribs slägt. Då judarna 
page_number=299, index= - Öfversteprest, den från gamla svenska bibelöfversättningen (T. hoherpriester) häfdvunna benämningen på innehafvaren af det högsta presterliga ämbetet i Gamla testamentet - Öfverste räknemästare. Se Riksskattmästaren - Öfverste skattmästare. Se Ordnar, sp. 325 - Öfverstyrelsen för pressärendena i Finland - Öfverstyrman. Se Styrman - Öfverståthållare, titel på K. M:ts befallningshafvande öfver Stockholms stad. Se vidare nästa art. - Öfverståthållareämbetet, den myndighet, som utöfvar styrelsen öfver Stockholms stad 
derefter kommo under främmande välde, af- och tillsattes öfverstepresten utan hänsyn till den ursprungliga ordningen. Sålunda fick man åtskilliga f. d. öfverstepresten, hvilka bibehöllo titeln och ofta ett visst inflytande, såsom synes i Nya testamentet, der utom dessa f. d. öfversteprester med »öfverste prester» menas också hufvudmännen för de 24 prestklasserna. Den siste öfverstepresten var en illa ansedd man vid namn Fannias, som fick ämbetet under »det judiska kriget». — Talmud omnämner äfven en vice öfversteprest (<i>segán</i>), som vid förefallande behof trädde i den ordinaries ställe. — I öfversteprestens person kulminerade det levitiska presterskapets medlareställning mellan Gud och folket. Om öfversteprestens typisk-messianska betydelse talar företrädesvis Ebréerbrefvet i kap. 4–9 (jfr Kristologi). — Den af Wellhausen m. fl. företrädda destruktiva bibelkritiken förklarar den levitiske öfverstepresten vara helt och hållet en dikt. J. P. 
<b>Öfverste räknemästaren.</b> Se Riksskattmästaren. 
<b>Öfverste skattmästare.</b> Se Ordnar, sp. 325. 
<b>Öfverstyrelsen för pressärendena</b> i Finland. Öfvervakandet af pressangelägenheterna i Finland anförtroddes 1829 åt en censurkomité i Helsingfors med tillförordnade särskilda censorer i vissa städer. Censuren bibehölls till landtdagen 1863–64, då regeringen till ständerna afgaf en proposition om tryckfrihet, hvilken antogs att gälla fr. o. m. 1866 till följande landtdags slut. Med anledning deraf tillsattes 1865 i Helsingfors en Öfverstyrelse för pressärendena, hvilken fortbestod, äfven sedan tryckfriheten 1867 blifvit upphäfd och ny förordning om pressangelägenheterna blifvit utfärdad. Enligt instruktion afd. 31 Maj 1867 eger Öfverstyrelsen för pressärendena, i dagligt tal valigen kallad pressöfverstyrelsen, att öfvervaka alla pressförhållanden i landet för beifrande af tryckfrihetsbrott och hindrande af förgripliga skrifters utspridande. Hos pressöfverstyrelsen, som består af ordförande och 2 ledamöter, måste tillstånd sökas att uppsätta boktryckeri och bokhandel samt att utgifva tidning och periodisk skrift m. m. Under pressöfverstyrelsen lyda en öfverombudsman i Helsingfors och ombudsmän i Helsingfors samt i de landsortsstäder, der boktryckerier äro inrättade eller tidningar utgifvas. Jfr Censur, sp. 165. M. G. S. 
<b>Öfverstyrman.</b> Se Styrman. 
<b>Överståthållare,</b> titel på K. M:ts befallningshafvande öfver Stockholms stad. Se vidare nästa art. 
<b>Öfverståthållareämbetet,</b> den myndighet, som utöfvar styrelsen öfver Stockholms stad. I spetsen för ämbetet står öfverståthållaren. Enligt senast utfärdade instruktion (af d. 1 Dec. 1882) bör han i allt hvad på honom beror tillse, att stadgandena till upprätthållande af religionens och den allmänna gudstjeiistens helgd samt befrämjande af sedlighet och uppfostran behörigen iakttagas. Öfver vissa sjukvårds- och andra allmänna inrättningar utöfvar han det inseende honom enl. särskilda föreskrifter tillkommer, och eger han, då han tillstädes är, att föra ordet i styrelserna för dessa inrättningar, så ock i de öfriga styrelser och komitéer, i hvilka kan är pliktig eller berättigad att å ämbetets vägnar deltaga. Han är stadsfullmäktiges ordförande och eger att föra ordet i stadens magistrat och deltaga i dess öfverläggningar och beslut samt då han dertill finner anledning å ämbetets vägnar öfvervara rådstufvurättens förhandlingar. Han skall såsom öfverexekutor upptaga och pröfva utsökningsmål, utöfva inseende öfver de inom hans tjänsteområde anställde stadsfogdar samt i öfrigt fullgöra hvad öfverexekutor enligt lag åligger. Han förordnar om böters förvandling, tillser, att utslag i brottmål i laga ordning befordras till verkställighet, och har inseende öfver stadens ransakningsfängelse. Honom åligger att utöfva den myndighet och vidtaga de åtgärder, som enl. förordn. om kommunalstämma samt om kyrkostämma, kyrkoråd och skolråd i Stockholm honom åligga, vidare att handlägga frågor ang. ordnandet af presterskapets löner och frågor rör. byggnadsväsendet, att handhafva alla ärenden, som angå kronouppbörden och afgifter till kommuner eller särskilda inrättningar, att utöfva högsta polismyndigheten, skolande han med sin uppmärksamhet följa samt upptaga och handlägga frågor, som angå allmän ordning och trafik, helsovård, skjutsväsende, veterinärväsende, brand- och hamnväsende samt gatuläggning och lyshållning, allmänna fattigvården, upplag, vård och försäljning af sprängämnen och eldfarliga oljor, arsenik och andra giftiga ämnen, tillverkning och försäljning af bränvin och andra spirituösa drycker o. s. v. samt till konungen afgifva femårsberättelse ang. Stockholms stads tillstånd. Han åtnjuter 9,000 kr. i lön samt af stadskassan 7,000 kr. till extra utgifter och 2,000 kr. till ved samt innehar boställe (det forna Tessinska huset vid Slottsbacken, som 1756 förvärfvades till kronan och s. å. af riksdagen skänktes till prins Karl, 1773 inlöstes af Gustaf III till kronan, men derefter inköptes af Stockholms stad till öfverståthållareboställe). 
Vid ämbetets utöfning har öfverståthållaren till biträde en underståthållare, hvilkens ämbete inrättades samtidigt med öfverståthållarens (se nedan). Underståthållaren är vid hans frånvaro eller förfall hans vikarie hos magistraten, i ämbetets kansli och i poliskammaren m. m.; han handlägger skuldfordringsmål och andra exekutiva ärenden, der icke öfverståthållaren finner nödigt att med dem taga befattning, är ständig ordförande (i överståthållarens ställe) i flere direktioner och styrelser i hufvudstaden (t. ex. i direktionen öfver Allmänna barnhuset). 
Ärendena äro fördelade på tre afdelningar: 1. Öfverståthållareämbetets kansli (till 1791 kalladt Slottskansliet), som handlägger utsökningsmål och byggnads- m fl. ärenden samt består af 1 sekreterare, 2 notarier och 2 kanslister, och till hvilket höra 2 stadsfogdar samt ett antal utmätnings- och stämningsmän. 2. Öfverståthållareämbetets afdelning för uppbördsärenden, som förordnar om mantalsskrifningarnas förrättande, bevillningstaxeringens verkställande, krono- och 
page_number=300, index= - Öfverståthållareämbetet, den myndighet, som utöfvar styrelsen öfver Stockholms stad - Öfver stäf, sjöv. Ett fartyg säges »gå öfver stäf», då det från stillaliggande börjar göra fart framåt - Öfverstämma, musikt., kallas i flerstämmiga tonstycken den stämma, som till tonhöjden ligger högre än de andra - Öfversvämning, den tilldragelse, då vattnet vid en strand, vare sig en flods, insjös eller hafvets, stiger öfver sina normala bräddar och utbreder sig öfver omgifningen 
kommunalutskyldernas debiterande, uppbärande och redovisande med hvad dertill hör, och som består af 1 kamrerare, 1 revisor och 2 kammarskrifvare, och till hvilken höra 7 uppbördskommissarier. 3. Öfverståthållareämbetet för polisärenden, som, enl. k. br. d. 30 Dec. 1864, fördelar sig på <i>poliskammaren</i> och <i>polisdomstolen,</i> med 1 polismästare, 1 polisdomare, 1 polisintendent, 1 sekreterare, 4 notarier, 1 räkenskapsförare och 6 kanslister, och till hvilka höra 3 stadsfiskaler, den s. k. besigtningsbyrån samt detektiv-, central- och distriktspolisafdelningarna (se Polis, sp. 1497–98). 
Regeringsformen af d. 29 Juli 1634, genom hvilken en ordnad landtregering infördes i Sverige, påbjöd, att Stockholms stad skulle hafva en särskild styresman med titeln öfverståthållare (i det ursprungliga förslaget till regeringsform benämndes han öfverburggrefve, men detta namn ändrades vid öfverläggning i rådet d. 11 Juni 1634). Överståthållaren skulle (§ 23) vara den förste bland k. m:ts befallningshafvande och alltid vara en af rikets råd. I § 24 säges, att »hans ämbete skall vara att si uppå och drifva Stockholms slotts byggning och hvad annan byggning konungen förehafver i Stockholm. Sedan skall han enkannerligen vara stadsens och borgerskapets förman». I 1720 års regeringsform bestämdes, att öfverståthållareämbetet skulle besättas med män utom rådet. I instr. af 1791 upphäfdes öfverståthållarens tillsyn och befattning med Stockholms slott och dess byggnad. 
<b>Öfver stäf,</b> <i>sjöv.</i> Ett fartyg säges »gå öfver stäf», då det från stillaliggande börjar göra fart framåt. R. N. 
<b>Öfverstämma,</b> <i>musikt.,</i> kallas i flerstämmiga tonstycken den stämma, som till tonhöjden ligger högre än de andra eller utföres af högre instrument eller röst. Lägsta stämman heter då understämma, de öfriga mellanstämmor. 
<b>Öfversvämning,</b> den tilldragelse, då vattnet vid en strand, vare sig en flods, insjös eller hafvets, stiger öfver sina normala bräddar och utbreder sig öfver omgifningen. Vid insjöar ega öfversvämningar rum, när tillflödena medföra mera vatten, än som samtidigt kan afrinna genom afloppet, vare sig detta beror på ökad vattenmängd hos de förra (nämligen efter långvarigt regnväder, vid hastig snösmältning) eller derpå att afloppet på ett eller annat sätt afspärras (såsom då isflak hopa sig i detsamma o. s. v.). I fråga om floder kunna öfversvämningarna ske periodiskt i samband med regntiderna i omgifvande eller i högre upp belägna trakter, såsom redan i artiklarna Amazonfloden, Nilen och Orinoco är omtaladt, hvarför vi här förbigå dessa periodiska öfversvämningar. Flodernas tillfälliga öfversvämningar ega rum efter ihållande eller häftiga regn, vid snösmältning och islossning. I synnerhet förhärjande äro öfversvämningarna i bergland, såsom i Alperna, Pyrenéerna o. s. v. Det är i vår verldsdel hufvudsakligen i dessa och närmast kringliggande trakter som ödeläggelser framkallas genom öfversvämningar. På grund af markens starka lutningsförhållanden i berglanden bortrinner nämligen större delen af vattnet, innan det hinner uppsugas af marken, och vid ihållande eller häftiga regn blifva följaktligen floderna relativt hastigt vattenfyllda. Om redan denna vattenmassa förstörande kan öfversvämma omgifvande lågland, blir faran dock ännu större genom de uppryckta träd, timmer m. m., som det forsande vattnet för med sig, och hvilka kunna hopas och upptornas till fördämningar. Sådana kunna uppstå äfven derigenom att de slammassor, som medföras af en sidoflod, afspärra hufvudfåran. I hvilket fall som hälst blifva dessa fördämningar ytterst farliga, när de ej kunna motstå trycket af de bakom dem sig hopande vattenmassorna, utan slutligen brista. Hela den uppdämda vattenmassan störtar då på en gång utför dalen, ödeläggande allt i sin väg. Detsamma inträffar vid islossningen, om de dervid medförda isflaken hopas till fördämningar, som sedan genombrytas. En hastig snösmältning har naturligtvis samma verkan som ett ihållande regnväder, så mycket mer som den underliggande marken är frusen, hvarför allt smält vatten då måste afrinna. I synnerhet när snösmältningen påskyndas genom en hastigt inträffande föhnvind, kan den blifva farlig. 
Till de svåra öfversvämningar, som ega rum i ofvan nämnda bergland i Europa, är menniskan sjelf ej utan skuld. Dels for att få betesmarker, dels för direkt vinning uthugger hon ej blott skogen, utan äfven buskmarkerna ofvan trädgränsen, och dermed är faran framme. Det regn, som faller i en skog, träffar marken mindre hastigt, enär det förut fördelas genom trädens blad och grenar, hvarjämte en stor del uppsuges af mossor och mylljorden under träden och på sådant sätt finner sin väg ned i jorden. Der skogen är nedhuggen, försvinner äfven en del af mossorna, myllan bortspolas och det fallande regnvattnet rinner till större delen ned i bäckar och rännilar och ökar sålunda omedelbart afloppens vattenmängd, så att dessa med ens svälla upp. Skogssköflingens förderfliga inflytande insågs redan under medeltiden. Såsom exempel derpå må anföras, att benediktinmunkarna i de franska Alperna redan för 500 år sedan belade skogssköflaren med bannlysning. Huru ödeläggande öfversvämningarna i Alplanden kunna vara, torde framgå deraf att de skador som t. ex. på grund af ihållande regn på detta sätt drabbade Kärnten och Tyrolen 1882, uppskattades till nära 40 mill. kronor, hvarjämte 53 menniskor omkommo. Man har på grund af dylika härjningar sedan långt tillbaka, i synnerhet i de franska Alperna och Pyrenéerna, sökt vidtaga åtgärder för att minska faran för öfversvämning. Utom i skogsplantering kring fjällbäckarna (eller vildbäckarna, såsom de äfven kallas) bestå dessa åtgärder företrädesvis i uppförandet af en rad fördämningar i bäckfåror och klyftor, ända upp i dessas öfre förgreningar. Fördämningarna äro dels murade, dels utgöras de af ett flätverk af neddrifna friska stammar, hvilka sedan slå rot. Hvarje sådan fördämning dels qvarhåller vatten, dels fördröjer dess afrinnande, men det är af yttersta vigt att fördämningen göres så stark, att den 
page_number=301, index= - Öfversvämning, den tilldragelse, då vattnet vid en strand, vare sig en flods, insjös eller hafvets, stiger öfver sina normala bräddar och utbreder sig öfver omgifningen - Öfversynthet. Se Hypermetropi - Öfvertackladt l. öfverriggadt, sjöv., säges ett fartyg vara, då dess tackling är så hög och tung eller segelarean så stor, att fartyget under häftigt byväder eller storm löper fara att förlora riggen eller att kantra - Öfvertalig. Se Öfver stat - Öfverterm. Se Slutledning - Öfver-Tjurbo härad, i Vestmanlands län - Öfvertoner. Se Aliqvottoner - Öfver-Torneå. 1. Socken och tingslag i Norrbottens län - Öfver-Torneå. 2. (F. Alkkula) konsistorielt pastorat af 3:dje kl. jämte underlydande Turtola och Kolari kapellförsamlingar i Uleåborgs län, Finland - Öfvertro. Se Vidskepelse - Öfvertryck kallas inom litografien det förfaringssättet att anbringa bilden eller skriften på stenens yta icke direkt, utan genom att låta stenen gå genom pressen med ett pappersblad, på hvars motvända sida den färska bilden (skriften) finnes - Öfvertryck, fys., kallas ångans verksamma tryck i en ångmaskin 
icke kan brista, enär den annars har en motsatt inverkan mot den åsyftade. 
Särskildt utsatta för öfversvämningar äro de stora flodernas deltaområden, hvilka ligga obetydligt högre än såväl flodens yta som hafsytan, ofta lägre än den förra. Öfversvämningarna der kunna bero derpå att floden af en eller annan anledning förflyttar sin fåra, genombrytande fördämningar och äldre uppvallningar (se Hoang-ho). En annan anledning till öfversvämningar inom deltaområden är det under vissa förhållanden stigande hafsvattnet, som ej blott uppdämmer och tillbakatränger flodens vatten, så att detta drifves öfver sina bräddar, utan äfven sjelf kan bryta in öfver det flacka området. När cyklonvågen tar sin väg mot deltalandet och intränger i flodmynningen, blir öfversvämningen i hög grad förhärjande, i synnerhet om det inträffar vid springflod. Från Indiens floder, med deras vidsträckta och tätt befolkade deltalandskap, känner man fruktansvärda exempel derpå. 1737 omkommo på detta sätt vid Ganges' och Brahmaputras delta 300 tusen menniskor, 1876 100–200 tusen. Samma verkningar som cyklonvågen har äfven jordskalfsböljan, och allra mest förhärjande blir ödeläggelsen, om båda inträffa samtidigt, såsom sannolikt var fallet vid den öfversvämning af Eufrats mynning, som gif vit upphof till »syndaflods»-berättelsen (se Syndafloden). 
Äfven de öfversvämningar, som vid hafvets kuster förorsakas enbart af jordskalfs- (eller hafsskalfs-) böljan, kunna vara mycket ödeläggande, ja ofta är det just denna svallvåg, som åstadkommer den största förödelsen, när ett häftigt jordskalf inträffar i någon kusttrakt. Vanligen skildras tilldragelsen så, att hafvet först drager sig tillbaka från stranden för att sedan såsom en oerhörd våg bryta in öfver landet. Vid det bekanta jordskalfvet i Lissabon 1755 omkommo sålunda de flesta menniskorna just genom den inbrytande svallvågen, och Callao i Perú ödelades fullständigt af en dylrk jordskalfsbölja 1746. Dessa böljor hafva för öfrigt en mycket vidsträckt utbredning, så att de t. ex. kunna gå tvärs öfver Atlanten, Stilla hafvet o. s. v., och de hafva helt visst mången gång förorsakat svåra ödeläggelser på de låga korallöarna i det senare. Ej blott vid jordskalf, utan äfven vid submarina vulkanutbrott eller vid utbrott på vulkanöar uppstå dylika ödeläggande svallvågor, såsom vid Krakatoas utbrott 1883, hvarvid 40,000 menniskor omkommo, mestadels dränkta af den ända till 30 m. höga vågen, som med aftagande styrka fortplantade sig nästan öfver jordens alla haf. De närmaste kuststräckorna på Java och Sumatra voro så förändrade till sitt utseende, att de endast på grund af läget kunde identifieras. Städer, byar, skogar, fördämningar, hela landsträckor hade förstörts eller försvunnit, då vågen drog sig tillbaka; en ångbåt qvarlemnades af vågen midt i en skog, 4 km. från kusten. 
En öfversvämning af särskildt slag var den, som inträffade kring södra Östersjön under den svåra stormen mellan d. 12 och 14 Nov. 1872. Stormen blåste till en början från n. ö., så att väldiga massor af Östersjöns vatten drefvos mot s., och förändrade derpå sin riktning till östlig, hvarigenom vattenmassorna drefvos vesterut mot Schleswig-Holstein och Belten. Medan vattnet i Finska viken sjönk 0,6 m., steg det deremot i södra Östersjön alltmera, vid Bornholm 0,95 m., vid Ystad 1,27 m., vid Kiel 3,17 m. och vid södra mynningen af Lilla Belt ej mindre än 3,5 m. öfver sin vanliga höjd, öfversvämmande lägre mark och förorsakande skador af mångahanda slag, ehuru denna stormflod visserligen var ett intet mot de katastrofer, som ofvan omtalats. 
Alla de öfversvämningar, om hvilka ofvan varit tal, hafva det gemensamt, att de varit öfvergående. Det finnes dock äfven sådana, vid hvilka vattnet, efter att hafva inkräktat på landet, icke åter drager sig tillbaka. Dessa öfversvämningar, af geologerna kallade transgressioner, äro sådana, som stå i samband med en landsträckas verkliga sänkning, och hvilka vanligen ske så långsamt, att de först i tidernas längd blifva märkbara. Det gäller dervidlag sålunda verkligt sekulära förändringar. A. G. N. 
<b>Öfversynthet.</b> Se Hypermetropi. 
<b>Öfvertackladt</b> l. öfverriggadt, <i>sjöv.,</i> säges ett fartyg vara, då dess tackling är så hög och tung eller segelarean så stor, att fartyget under häftigt byväder eller storm löper fara att förlora riggen eller att kantra. R. N. 
<b>Öfvertalig.</b> Se Öfver stat. 
<b>Öfverterm.</b> Se Slutledning. 
<b>Öfver-Tjurbo härad,</b> i Vestmanlandslän, ingår i Vestmanlands östra domsaga och i Salbergs-Väsby fögderi samt omfattar socknarna Kumla, Kila, Sala landsförsamling och Möklinta. Areal 53,995 har. 7,437 innev. (1892). 
<b>Öfvertoner.</b> Se Aliqvottoner. 
<b>Öfver-Torneå.</b> 1. Socken och tingslag i Norrbottens län. Se Torneå 3 och 4. — 2. (F. <i>Alkkula</i>) konsistorielt pastorat af 3:dje kl. jämte underlydande Turtola och Kolari kapellförsamlingar i Uleåborgs län, Finland, Kemi kontrakt, Kuopio stift. Pastoratet hör till Kemi härad och Torneå domsaga. Areal 6,369 qvkm. Befolkningen, finsktalande, 6,752 pers. (1890). A. G. F. 
<b>Öfvertro.</b> Se Vidskepelse. 
<b>Öfvertryck</b> kallas inom litografien det förfaringssättet att anbringa bilden eller skriften på stenens yta icke direkt, utan genom att låta stenen gå genom pressen med ett pappersblad, på hvars motvända sida den färska bilden (skriften) finnes, hvilken dervid upptages och qvarhålles af stenen, så att man från denna, sedan den vederbörligen preparerats, kan taga nya aftryck i mängd. På detta sätt kan man på litografisk sten öfverflytta färska aftryck af en på trä, koppar, sten eller annat ämne anbragt bild och dymedelst mångfaldiga den, medan originalet sparas, tills ett nytt öfvertryck behöfves. Öfvertryck af musiknoter och skrift åstadkommes vanligen derigenom att man skrifver på sjelfva papperet med litografiskt bläck (se Bläck) och derefter pressar det mot stenen, hvarefter aftryck tagas af den sistnämnda. 
<b>Öfvertryck,</b> <i>fys.,</i> kallas ångans verksamma tryck i en ångmaskin, d. v. s. ångans hela tryck, minskadt med det motverkande trycket. 
page_number=302, index= - Öfvertryck, fys., kallas ångans verksamma tryck i en ångmaskin - Öfverum, bruks- och landtegendom i Lofta socken, Kalmar län - Öfveruppsyningsman benämnes inom tullverket öfverbetjent, som vid tullplats utöfvar den närmaste tillsynen öfver tullbevakningen - Öfververk. Se Bröstpositiv och Manualer - Öfvervetil. Se Vetil - Öga (Lat. oculus), det organ i djurkroppen, som genom inverkan af lysande värmestrålar (ljus) förmedlar en synförnimmelse 
Har ångan i en ångmaskin utan kondensation, t. ex. i ett lokomotiv, ett absolut tryck af 5 atmosferer, erhåller man, genom fråndragning af det motverkande, yttre atmosferens tryck, dess öfvertryck att vara 4 atmosferer. A. Bi–n. 
<b>Öfverum,</b> bruks- och landtegendom i Lofta socken, Kalmar län, omfattar med underlydande i Vestra Eds, Dalhems, Ukna och Gamleby socknar 14 mtl, med verk och inrättningar taxeradt till 1 mill. kr. Sjelfva bruket, bestående af stångjerns verk, masugn, gjuteri och mekanisk verkstad, ligger dels inom Vestra Eds, dels inom Lofta socken vid ett vattendrag, Öfverumsån, som förenar sjöarna Sådduggen och Ryfven och genomlöper en af de vackrare dalgångarna i Tjust, innan det vid Vinö faller ut i Gudingefjärden af Östersjön. Bruket sysselsätter omkr. 350 arbetare. 1891 uppgick tillverkningen till 1,500,000 kg. tackjern, 450,000 kg. gjutgods, 330,000 kg. stångjern samt 30,000 kg. stål- och jernmanufaktur. Den vigtigaste tillverkningen ar landtbruksredskap af alla slag, såsom plogar, såningsmaskiner, skördemaskiner, tröskverk, sädesrensningsmaskiner m. m., för hvilkas utmärkta beskaffenhet bruket vunnit ett rättvist erkännande så inom som utom landet. Bruket har jernvägs-, post- och telegrafstation vid Norsholm–Vesterviks-jernvägen, 35 km. n. v. om Vestervik. Sjelfva Öfverumshemmanet, på hvilket bruket sedermera anlades, tillhörde 1647 riksdrotset Per Brahe. 1655 privilegierades bruket för tackjernsblåsning och stångjernssmide, och 1662 privilegierades styckgjuteriet. Egare var då brukspatron Peter de Try, och samma namn möter ännu 1725. 1733 meddelades privilegier åt hofjunkaren G. de Besche. I 19:de årh. har Ö. egts af friherre J. C. Adelsvärd på Adelsnäs och öfvergick efter några års mellantid till hans måg grefve A. Stackelberg på Stensnäs, som egde det i början af 1860-talet. Det kom sedan genom köp till engelska kapitalister och eges nu af ett engelskt bolag, som bildades 1883 under firma »Aktiebolaget Öfverums bruk». 
<b>Öfveruppsyningsman</b> benämnes inom tullverket öfverbetjent, som vid tullplats utöfvar den närmaste tillsynen öfver tullbevakningen. 
<b>Öfververk.</b> Se Bröstpositiv och Manualer. 
<b>Öfvervetil.</b> Se Vetil. 
<b>Öga</b> (Lat. <i>oculus</i>), det organ i djurkroppen, som genom inverkan af lysande värmestrålar (ljus) förmedlar en synförnimmelse. Det är hos de högre djuren bygdt som en camera obscura med en ljusbrytande apparat, genom hvilken en bild af det sedda föremålet uppkastas på en ljuspercipierande hinna (näthinnan), alldeles på samma sätt som i en fotografiapparat genom objektivet en bild uppkastas på den ljuskänsliga plåten. Till formen är ögat hos menniskan nära nog sferiskt (»ögonglob», »ögonklot», <i>bulbus</i>), med en öppning framtill, uti hvilken den ljusbrytande apparaten är infogad. Denna utgöres främst af en genomskinlig hinna, <i>hornhinnan, h</i> (se fig.), hvilken såsom en kalott är fäst på öppningens rand, och der bakom af ett linsformigt organ, <i>kristallinsen, l,</i> framför hvilken en särskild hinna, <i>regnbågshinnan</i> (<i>iris</i>), <i>i,</i> är utspänd. Den sistnämnda, som alltefter rikedomen på pigment är af brun eller blå, stundom skiftande grå eller grönaktig färg, är ej hel, utan i midten perforerad och har förmågan att sammandraga sig och utvidga sig, så att det centrala hålet, <i>pupillen</i> (<i>ögonstenen</i>), blir större eller mindre. Den verkar på detta sätt som en blända af olika storlek och släpper alltefter 
  
behofvet mer eller mindre ljus in i ögat samt afstänger å andra sidan randstrålarna uti den brytande apparaten, hvarigenom den erhållna bilden vinner i skärpa. Rummet mellan hornhinnan och linsen, hvilket genom iris är afdeladt i tvänne afdelningar, <i>främre kammaren, f,</i> och <i>bakre kammaren, p,</i> utfylles af en vattenklar vätska, <i>kammarvattnet</i> (<i>humor aqueus</i>); bakom linsen åter utgöres bulbens (ögonglobens) innehåll af en geléartad, glasklar substans, <i>glaskroppen</i> (<i>corpus vitreum</i>), <i>g.</i> Sjelfva höljet kring bulben utgöres af en stark bindväfshinna, <i>senhinnan</i> (<i>sclera</i>), <i>a,</i> på insidan tapetserad af en mycket kärlrik hinna, <i>åderhinnan</i> (<i>chorioidea</i>), <i>d,</i> som i sin tur på insidan beklädes af <i>näthinnan</i> (<i>retina</i>), <i>n.</i> Denna senare innehåller de ljuspercipierande element — stafvar och tappar —, genom hvilka det lysande värmets energi omsättes i nervverksamhet, och befinner sig i ett öga med normala brytningsförhållanden i den brytande apparatens brännpunkt. Det är för den jämna och säkra nutritionen af dessa element, som åderhinnan är utspänd mellan senhinnan och näthinnan. Framtill öfvergår åderhinnan uti den muskulösa <i>strålkroppen</i> (<i>corpus ciliare</i>), <i>s,</i> som bildar en ringformig vulst inåt ögat och genom en särskild fin bandapparat, <i>zonula Zinnii,</i> uppbär linsen. Genom sammandragning af muskeltrådarna i strålkroppen förändras linsens form, så att dess ytor, i synnerhet den främre, blifva starkare krökta, hvarigenom ögat blir instäldt för en närmare belägen punkt (se Ackommodation 2). Medelst <i>synnerven, e,</i> som genomborrar åderhinnan och senhinnan något innanför ögats midtlinie, sammanhänger näthinnan med de nervösa centralorgan i hjernan, der den nervverksamhet, i hvilken ljuset blifvit omsatt, förorsakar en synförnimmelse. Dessutom genomborras senhinnan på åtskilliga ställen såväl af andra nerver (hvilka 
page_number=303, index= - Öga (Lat. oculus), det organ i djurkroppen, som genom inverkan af lysande värmestrålar (ljus) förmedlar en synförnimmelse 
likväl ej hafva med synförnimmelsen att göra, utan dels leda känselintryck och smärtförnimmelser, dels förmedla kärlinnervationen samt regnbågshinnans och strålkroppens muskelverksamhet), som ock af blod- och lymfkärl. Uti senhinnans yttre lager utstråla senorna af de sex rörelsemuskler: fyra raka (en öfre, en yttre, en nedre, en inre) samt två sneda (en öfre och en nedre), genom hvilkas verksamhet ögat kan röras i alla riktningar och blicken sålunda riktas åt alla möjliga håll. I sjelfva verket ligger ögat fullkomligt rörligt uti den fettväf, som på alla sidor utom framåt omgifver det, och hvars begränsning åt ögat till utgör en formlig bindväfshinna, <i>capsula Tenonii.</i> Vid hornhinnans rand fäster sig rundt om bulben ögats <i>bindehinna</i> (<i>conjunctiva</i>), <i>b,</i> hvars epitellager utgör en direkt fortsättning af hornhinnans epitellager, och som bekläder den synliga delen af bulben, »hvitögat» (<i>conjunctiva bulbi</i>), och viker sig om till insidan af ögonlocken, som den äfven bekläder (<i>conjunctiva tarsi</i>), sålunda bildande ett slags säck, <i>bindesäcken</i> (<i>saccus conjunctivae</i>). 
Ögat ligger, väl skyddadt, inuti en särskild håla, ögonhålan (<i>orbita</i>), hvars väggar åt alla sidor utgöras af ben utom framåt, åt hvilket håll den kan slutas medelst ögonlocken. Den är af hufvudsakligen pyramidformig gestalt, med spetsen riktad snedt bakåt och inåt. Längst in bredvid sjelfva spetsen sammanhänger den med hjernkaviteten medelst ett hål, <i>foramen opticum,</i> genom hvilket synnerven passerar, åtföljd af en pulsåder. Längre utåt och uppåt finnes en annan kommunikation mellan ögonhålan och hjernkaviteten, <i>fissura orbitalis superior,</i> genom hvilken de för ögonmusklernas innervation afsedda nerverna komma in i ögonhålan. Å öfre väggens yttre del straxt bakom dess främre rand, <i>margo supraorbitalis,</i> finnes en fördjupning för <i>tårkörteln</i> (<i>glandula lacrymalis</i>). Längst fram å nedre delen af inre väggen finnes en annan, mera utpräglad fördjupning, afsedd att herbergera <i>tårsäcken.</i> Ögonhålans innehåll utgöres, förutom af ögat och tårkörteln samt tårsäcken med tillhörande muskler, nerver och kärl, af en riklig fettväf, som erbjuder en på samma gång mjuk och elastisk bädd åt det för yttre våld så ömtåliga synorganet. De tvänne klaffliknande bildningar, en öfre och en nedre å hvarje öga, genom hvilka den framåt öppna ögonhålan kan tillslutas, kallas ögonlock (<i>palpebrae</i>). Deras stomme utgöres af en broskartad bindväfslamell (<i>tarsus</i>), hvilken med sin fria kant räcker till ögonlockets fria rand utefter dess hela längd, förlänande tillbörlig styfhet åt ögonlocket och stadga åt dess rörelser. Den är å öfre ögonlocket högre än å det nedre och slutar å det förra uppåt med en bågformig rand, i hvilken senan för den muskel, <i>musculus levator palpebrae superioris,</i> utstrålar, som tjenar till att höja ögonlocket. Åt båda sidor äro dessa tarsi medelst särskilda bandapparater, <i>ligamenta palpebralia externa et interna,</i> fästa vid ögonhålans sidoväggar. På framsidan af tarsus, skild från densamma genom ett lager lucker bindväf, ligger en tvärgående muskel, den innersta delen af ögats ringformiga slutmuskel, genom hvars kontraktion ögonspringan slutes. Ögonlockens hud är synnerligen tunn och mjuk, underhudsbindväfven mycket lucker, med stora maskrum. Vid den fria randen öfvergår huden uti bindehinnan (<i>conjunctiva palpebralis</i>), som bekläder insidan af tarsus. Å främre kanten af ögonlockens fria ränder äro ögonhåren fästa; å den bakre kanten ser man en rad punkter, som utmärka utföringsgångarna för de i tarsus belägna s. k. <i>meibomska körtlarna,</i> hvilka å ögonlockets insida skimra igenom bindehinnan såsom gula vertikala strimmor, och hvilkas feta afsöndring hindrar tårvätskan att rinna öfver. Den af ögonlockens ränder omslutna ögonspringan slutar utåt med en spetsig vinkel, den yttre ögonvinkeln. Vid den inre ögonvinkeln deremot göra ögonlocksränderna en utvikning omkring den s. k. <i>tårsjön</i> (<i>lacus lacrymalis</i>).. På sjelfva spetsen af den vinkel, som hvardera ögonlockets rand bildar vid denna utvikning, ser man <i>tårpunkten</i> (<i>punctum lacrymale</i>), mynningen af den lilla <i>tårkanal</i> (<i>canaliculus lacrymalis</i>), genom hvilken tårvätskan föres in i tårsäcken. Den gulröda upphöjning, ögonkarunkeln, <i>tårkarunkeln</i> (<i>caruncula lacrymalis</i>), som synes uti inre ögonvinkeln, är till sin struktur nära öfverensstämmande med huden. Belägen, som den är, mellan de i innersta delen något divergerande ögonlockskanterna, har den till funktion att hindra tårvätskan från att rinna ut genom inre ögonvinkeln. Ögonspringans tillslutning, hvilken afser dels utestängande af ljus från ögat, dels dess skydd mot yttre skador, verkställes såväl frivilligt som automatiskt. Blinkningen, som utlöses af de mest olika retningar från det sensibla nervsystemet, t. ex. starkt ljus, en oförmodad hastig rörelse af ett närbeläget föremål, ett skott, en häftig smärta o. s. v., sker på synnerligen kort tid, en omständighet, som i förening med den lätthet, hvarmed den vid minsta anledning utlöses, i hög grad är egnad att skydda ögat mot faror utifrån. Det är genom dessa täta rörelser, som tårvätskan fördelas i ett tunnt och jämnt lager öfver hornhinnan för att derefter samlas i tårsjön och afflyta genom canaliculi. — Från främre delen af ögonlockens fria kanter utväxer en rad starka, korta hår, ögonhår, <i>cilier</i> (<i>cilia</i>), rikligare och kraftigare å det öfre än å det nedre. Dessa tjena till att skydda ögat för främmande kroppar. De äro böjda å öfre ögonlocket uppåt, nedåt å det nedre, en böjning, som tilldelas dem uti rotstycket, med hvilket de äro fästa vid ögonlockets kant. De regenereras mycket fort — man anser hvarje hårs lifslängd vara ungefär 100 dagar —, äro i allmänhet jämförelsevis starkt pigmenterade och bibehålla sin lifaktighet ända in i sena ålderdomen. Till ansigtets skönhet bidraga de i hög grad, och särskildt äro täta, långa, raka ögonhår högt skattade. Å sådana »vackra» ögonhår upptäcker emellertid ej sällan ögonläkaren en viss oregelbundenhet i riktningen, antydande en genom sjuklig retning å hårrötterna stegrad växtlighet, hvilken ofta åtföljes af hårrötternas 
page_number=304, index= - Öga (Lat. oculus), det organ i djurkroppen, som genom inverkan af lysande värmestrålar (ljus) förmedlar en synförnimmelse 
undergång och hårens affallande. — Derigenom att huden å ögonlocken och i den närmaste omgifningen är tunnare och underhudsbindväfven luckrare, framträder detta parti ofta med en annan färg än det kringliggande, i synnerhet om af någon anledning cirkulationen är påverkad, t. ex. vid slapphetstillstånd. Om nu härtill det veck, som längs ögonhålans nedre kant skiljer det ifrågavarande hudpartiet från kindens hud, är starkt utprägladt, synes ögat liksom omgifvet af en ring, ögonring. Tillståndet brukar äfven betecknas med uttrycket »blåa ringar under ögonen». — Det hårklädda hudpartiet, som bekläder ögonhålans öfre rand, kallas ögonbryn. Det har, med sin uppgift att hindra främmande kroppar, svett o. s. v. att från pannan komma in till ögat, säkerligen under slägtets utveckling spelat en större rol, än hvad nu är fallet. Det bidrager såväl genom hårväxtens vexlande riklighet och utbredning som genom olika ställning i hög grad till fysionomiens individualitet och ansigtets uttryck. Det höjes medelst pannmuskeln, hvarvid pannan rynkas i horisontala veck, sänkes och rynkas medelst ögonens ringmuskler och en särskild muskel (<i>musculus corrugator supercilii</i>), hvarvid pannhuden vid näsroten lägger sig i vertikala veck. Dess ställning är af stor betydelse för igenkännande af dessa musklers verksamhetstillstånd. Så kan t. ex. ett ögonlock hänga ned på grund af en förlamning af den muskel, med hvilken det lyftes, i hvilket fall den sjuke vanligen söker ersätta denna muskels verksamhet genom sammandragning af pannmuskeln, så att ögonbrynet kommer att stå högre på den sjuka sidan. Ögonlocket kan äfven hänga ned på grund af kramp i dess ringmuskel, såsom vid hysteri, men dervid sänkes ögonbrynet i allmänhet just af samma kramp, så att det står lägre på den sjuka sidan. — Vetenskapen om ögat i såväl friskt som sjukt tillstånd heter oftalmologi (af Grek. <i>ofthalmos,</i> öga). — Om sjelfva seendet, synakten m. m., se bl. a. Blinda fläcken, Lins, Syn, Synfält, Synvinkel; om ögats vård och sjukdomar se Ögondietetik och Ögonsjukdomar. G–d. 
Genom flere iakttagelser har det gjorts sannolikt, att ljusförnimmelse i sin enklaste form eger rum utan särskilda synorgan. Sålunda kunna vissa lägre djurformer, som sakna ögon (t. ex. larvformer af ryggradslösa djur, urdjur o. a.), ganska väl skilja mellan ljus och mörker. Äfven djur, å hvilka man borttagit ögonen, ega samma förmåga, tack vare den allmänna hudkänseln. Dessa och liknande iakttagelser äfvensom studiet af ögonens utveckling gifva vid handen, att synorganets första anlag måste härledas från en särskild utbildning af hudceller i förbindelse med pigmentfläckar och nervslut i huden. Det enklaste slag af ögon, som förekommer hos de lägre djuren, har ock i sjelfva verket ej aflägsnat sig synnerligen långt från ett dylikt begynnelsestadium. Ett sådant ursprungligt öga består af ett ringa antal något ombildade öfverhudceller (s. k. sinnes-celler) — stundom blott af en enda sådan cell —, hvilka omslutas af en mörk pigmentmassa på sådant sätt, att ljuset endast från <i>en</i> sida och i en riktning, hvilken vi kunna beteckna som synaxeln, förmår inverka på sinnes-cellerna. Som djur med så beskaffade ögon ock kunna urskilja den riktning, från hvilken ljusverkan kommer, har man benämnt dessa ögon riktningsögon. Dylika ögon finnas företrädesvis hos kavitetsdjur och olika slag af maskar. Hos vissa kavitetsdjur påträffas i huden små pigmenterade områden, hvilka utgöras af sinnes-celler, omgifna af pigmentceller. Sådana ögon kallas oceller (<i>ocelli</i>) och kunna genom en ringa grad af utbildning öfvergå till synorgan af högre fysiologisk betydelse. Hos hvirfvelmaskar och hjuldjur äro dessa ögon ofta försedda med en ljusbrytande apparat eller lins, hvilken dock här knappast kan antagas tjena till uppfattandet af en bild, utan väl blott torde förstärka ljusverkan. En väsentlig förbättring i fysiologiskt hänseende uppnås, när riktningsögonen förekomma i stort antal och äro så anordnade, att deras synaxlar divergera, såsom förhållandet är hos t. ex. vissa hvirfvelmaskar. En dylik grupp af riktningsögon kan i viss mån sägas förmedla öfvergången till den högre synorganstypen, de s. k. bildögonen, enär hvarje bild är sammansatt af en mängd »synpunkter». För att uppfatta en bild fordras ett större antal ljuspercipierande element (sinnes-celler: stafvar och tappar; se ofvan), hvilka ingå i den s. k. näthinnan (<i>retina</i>). Denna är den för det s. k. bildögat kännetecknande beståndsdelen. Ju större antalet dylika element på hvarje synfält är, dess mera detaljerad är ock den uppfångade bilden. Storleken af dessa element är mycket olika hos olika djur; på en qvadratmillimeter finnas hos menniskan 250,000 stafvar, hos salamandern blott 30,000. Ännu mycket mindre är antalet hos flertalet lägre djur; sålunda uppgifves det högsta antalet ljuspercipierande element i leddjurens öga till 12–20 tusen. — Ett sådant enkelt bygdt öga som det ofvan beskrifna »riktningsögat» kan kompliceras och fullkomnas på olika sätt. Hos somliga snäckor och kavitetsdjur är det parti af öfverhuden, som är ombildadt till synorgan, mer eller mindre fördjupadt och bildar en grop, sammansatt af pigmenterade celler. På ett högre stadium kan denna grop öfvergå till en djup säck, som är insänkt i den omgifvande väfnaden och endast förmedelst en liten öppning står i kommunikation med den yttre verlden. Denna säck fylles af en geléartad kropp (glaskroppen), som är en afsöndringsprodukt af öfverhuds-cellerna och tjenstgör som en ljusbrytande apparat. Dylika ögon förekomma hos vissa blötdjur. Å ett högre utvecklingsskede afsnör ögat sig fullständigt från den yttre huden, rycker ännu djupare in i kroppen och kommer, i det kommunikationsöppningen mellan detsamma och den yttre verlden afstänges, att bilda en sluten blåsa. Det segment af denna blåsa, som ligger närmast kroppsytan, är tunnt och genomskinligt liksom den del af huden (hornhinnan), som ligger utanför ögonblåsan, medan den öfriga delen af blåsans vägg är förtjockad och pigmenterad (näthinnan). Ögonblåsans hålighet fylles af en 
page_number=305, index= - Öga (Lat. oculus), det organ i djurkroppen, som genom inverkan af lysande värmestrålar (ljus) förmedlar en synförnimmelse - Öga, sjöv., en med ändan eller bukten af ett tåg formad rund öppning - Öge. Se Ägir - Öggestorp, socken i Jönköpings län - Ögir. Se Ägir - Öglunda, socken i Skaraborgs län - Ögmund Pálsson, isländsk biskop - Ögonblomma. Se Myostis - Ögonbromsar, Chrysops, zool., ett slägte, tillhörande familjen bromsar (Tabanidæ) - Ögonbryn. Se Öga - Ögonbänsel, sjöv. De ett »öga» bildas på det sättet att tågets ända böjes tillbaka långs tåget, till hvilket den fästes med jämna tvärlöpande slag af smäcker lina, kallas sammanbindningen en ögonbänsel och ögat ett »bänsladt öga» - Ögondietetik, läran om ögats vård och skötsel 
gelé-artad massa (glaskroppen), såsom förhållandet är hos flertalet snäckor och borstmaskar; hos andra utvecklar sig ur den främsta delen af glaskroppen en ljusbrytande lins. Ögon af denna typ förekomma ej blott hos de ryggradslösa djuren, utan hafva på senare tider kunnat påvisas äfven hos vissa ryggradsdjur. Särskildt hos ödlorna finnes nämligen ett öga, som intager samma läge som tallkotts-körteln (<i>glandula pinealis</i>) i andra ryggradsdjurs hjerna och delvis kan anses motsvara denna hjerndel. Medan detta s. k. tredje öga, eller <i>pineal-öga</i>, hos somliga ödlearter är förkrympt och utan omedelbar nervös förbindelse med hjernans tak, är det hos andra väl utbildadt och kan anses ega en, om ock något svårtydd, funktion, hälst som hjernskålen är genomborrad af ett litet hål omedelbart öfver detsamma och huden å detsamma är genomskinlig, bildande ett slags hornhinna. — Rörande de sammansatta ögonen (facett-ögonen) hos leddjuren se Insekter. — Väsentligen skiljaktiga från de nu skildrade ögonformerna äro ryggradsdjurens pariga ögon. Hos dessa är nämligen näthinnan ej någon omedelbar utvecklingsprodukt af öfverhuden, utan uppkommer genom ombildningen af hjernans främsta del. Linsen bildas genom instjelpning och afsnörning af en del af öfverhuden. Vidare må anmärkas, att medan stafvarna och tapparna hos lägre djur nästan alltid utgöra den del af näthinnan, som ligger ljuset närmast, bilda dessa organ hos ryggradsdjuren den del af näthinnan, som ligger vänd ifrån ljuset. Jfr i öfrigt ofvan om byggnaden af menniskans öga. L–e. 
<b>Öga,</b> <i>sjöv.</i>, en med ändan eller bukten af ett tåg formad rund öppning, afsedd att påkränga (påträda) något föremål. Då ögat göres af sjelfva ändan, kallas det, beroende på arbetssättet, <i>bänsladt öga, knopadt öga, lagdt öga, splitsadt öga, stag-öga;</i> göres det deremot med bukten, kallas det <i>stjelk-öga, vant-öga</i>. Då man skall hafva tvänne tåg på samma föremål, ett på hvardera sidan af detta, begagnas (i st. f. ett öga i hvarderas ända) <i>kunt-öga, stolp-öga</i> eller ock ett öga, som bildas genom att, som det heter, »kapa och splitsa». Jfr Splitsa. R. N. 
<b>Öge.</b> Se Ägir. 
<b>Öggestorp,</b> socken i Jönköpings län, Tveta härad. Areal 5,222 har. 912 innev. (1892). Annex till Rogberga, Vexiö stift, Tveta kontrakt. 
<b>Ögir.</b> Se Ägir. 
<b>Öglunda,</b> socken i Skaraborgs län, Valle härad. Areal 1,594 har. 358 innev. (1892). Annex till Skarke, Skara stift, Billings kontrakt. 
<b>Ögmund Pálsson,</b> isländsk biskop, född omkr. 1462, vistades som ung på resor i utlandet och blef sedermera prest samt 1519 biskop i Skalholt. Då reformationen infördes på Island, nedlade han, blind sedan flere år, sitt ämbete 1539 samt fasthöll vid den katolska läran och sökte motarbeta den nya kyrkoordningen, hvilket medförde hans bortförande som fånge till Danmark. Död i Sorö kloster 1542. Se vidare Island, sp. 851. E. Ebg. 
<b>Ögonblomma.</b> Se Myosotis. 
<b>Ögonbromsar,</b> <i>Chrysops</i>, <i>zool.</i>, ett slägte, tillhörande familjen bromsar (<i>Tabanidæ</i>) och ordningen tvåvingar (<i>Diptera</i>) inom insekternas klass. Hufvudet är försedt med tre oceller (se Insekter). Å antennerna, hvilka äro längre än hufvudet, äro de två första lederna lika stora; den tredje, längre leden är femringad och smal. Bakkroppen är knappt bredare än mellankroppen. Ögonbromsarna lefva, ofta till stort antal, i närheten af vattendrag samt anfalla både menniskor och kreatur. I Europa finnas 16 arter, af hvilka 8 förekomma i Skandinavien. En af de vanligaste bland dessa är <i>Ch. coecutiens</i>, blindbromsen (se d. o.). L–e. 
<b>Ögonbryn.</b> Se Öga. 
<b>Ögonbänsel,</b> <i>sjöv.</i> Då ett »öga» (se d. o.) bildas på det sättet att tågets ända böjes tillbaka långs tåget, till hvilket den fästes med jämna tvärlöpande slag af en smäcker lina, kallas sammanbindningen en ögonbänsel och ögat ett »bänsladt öga». R. N. 
<b>Ögondietetik,</b> läran om ögats vård och skötsel såväl i friskt tillstånd (<i>ögonhygien</i>) som vid sjukdomar (se Ögonsjukdomar). Det normala ögat är likasom öfriga organ i kroppen inrättadt så, att det, om yttre skadligheter afhållas och öfveransträngning undvikes, i allmänhet sköter sig sjelf. Bland utifrån kommande skadliga inflytanden spelar smittämnens direkta införande en hufvudrol. De mest förstörande ögonsjukdomar, såsom den gonorrhoiska konjunktiviten (en varig bindehinneinflammation) och den egyptiska ögonsjukan, bero på direkt införande af smittämne uti bindesäcken. Andra ögonsjukdomar, såsom det frätande hornhinnesåret (<i>ulcus serpens</i>), uppkomma genom obetydliga skador, t. ex. genom en främmande kropp, om bindesäcken eller tårsäcken innehålla varbildande bakterier. Men äfven från andra delar af ögats omgifning kan smittämnet komma in, så till exempel från såriga processer i näsan eller från ett utslag å den närgränsande huden vid skrofler. Slutligen kunna äfven föroreningar uti luften, såsom tobaksrök, dam och skadliga utdunstningar, åstadkomma ögonsjukdomar. Då en rätt vård af det friska ögat måste afse att förekomma ögonsjukdomarnas uppkomst, bör den uppenbarligen motverka dessa skadliga inflytanden. Smittämnenas införande i ögat undvikes bäst genom renlighet icke blott å den omgifvande huden, utan i hela ansigtet och framförallt å fingrarna samt genom påpasslig och sakkunnig skötsel af de sjukdomar, t. ex. gonorré, tårsäckskatarr, skrofulösa utslag, af hvilka bindehinnan eller hornhinnan kan smittas. Till en samvetsgrann vård af ögonen hör äfven att undvika sådana ställen, der luften är starkt förorenad, såsom schweizerier, balsalar o. s. v. Ett annat slag af yttre skada, som kan träffa ögat, är bländning, för hvilken i synnerhet de personer äro utsatta, som utan försigtighetsmått en längre tid stirra på solen (såsom vanligen sker vid solförmörkelser), eller hvilkas ögon direkt utsättas för det starka, från solbelysta ismassor eller snöfält reflekterade ljuset, såsom vid gletschervandringar eller långa vinterfärder i nordliga land, eller slutligen arbetare, hvilka nödgas uppehålla sig i omedelbar närhet af starka elektriska 
page_number=306, index= - Ögondietetik, läran om ögats vård och skötsel 
båglampor. I alla dessa fall undvikes skadan genom användande af mörka, helst gråa, glas i lämplig nyans. Svåra sjukdomar kunna orsakas i ett öga genom en främmande kropp, t. ex. en metallsplittra eller en stenflisa, som träffar ögat med stor hastighet. I synnerhet arbetare inom vissa yrken, förnämligast metallarbetare och stenhuggare, äro utsatta för dessa faror, till hvilkas undvikande lämpliga skyddsglasögon af glimmer eller med metallgitter äro att förorda. En försigtighet, som hvar man bör iakttaga, är att blunda med det öga, som är mest utsatt för faran, då man passerar förbi en stenhuggare vid hans arbete, ett hus, som håller på att rifvas, o. s. v. Slutligen bör ej lemnas obeaktadt, att man bör undvika häftigt luftdrag, t. ex. vid öppet fönster i en jernvägskupé, hvilket, om det också ej i och för sig skulle kunna orsaka sjukdom, likväl under alla omständigheter genom inverkan på kärlsystemet kan bereda en fruktbar jordmån för ett tilläfventyrs i bindfrsäcken förhanden varande sjukdomsfrö. 
Utom afhållande af dessa yttre skador från ögat består dess skötsel och vård i det friska tillståndet hufvudsakligen uti undvikande af öfveransträngning, hvarmed menas ej blott sådan sysselsättning, som åstadkommer en känsla af obehag eller trötthet i ögonen, utan äfven sådant arbete, som utan att förorsaka någon förnimmelse af ansträngning kan leda till sjukliga förändringar i ögat. Det är framförallt arbete på nära håll, som på detta sätt verkar skadligt. Vid läsning, sömnad o. s. v., i synnerhet om stilen är mycket fin och otydlig eller styngen måste vara små och tråden föga afsticker mot tyget, t. ex. svart tråd på svart tyg, förefinnes en naturlig böjelse att närma boken eller handarbetet intill ögat, en böjelse, som nästan antager formen af ett tvång, om belysningen är dålig. Detta närarbete innebär i sjelfva verket en stor ansträngning såväl af ögats ackommodation som af dess yttre rörelseapparat. Den förra måste sörja för att hvartdera ögat städse är skarpt instäldt för den för ögonblicket fixerade punkten, och den senare måste ombestyra de metodiska rörelser af ögonen, som äro nödvändiga t. ex. för flytande läsning, hvarvid dessutom städse båda ögonen måste vara inriktade för samma punkt. Att skarpt fixera en punkt, äfven en jämförelsevis närbelägen, innebär en långt obetydligare ansträngning än den, som är förenad med läsning af otydlig stil på samma afstånd, enär härvid ackommodationen måste vexla med snart sagdt hvarje bokstaf och dessutom vara olika stark på båda ögonen samt konvergensen (samriktningen af ögonaxlarna till en punkt) är underkastad kontinuerliga vexlingar, under det samtidigt båda ögonens riktning förflyttas åt ena eller andra sidan. Endast i de fall, då raderna äro så korta och afståndet till boken så stort, att hvarje bokstaf befinner sig på ungefär samma afstånd från ögonen, bortfalla dessa skadliga element. Slutligen må omnämnas, att en onaturlig kroppsställning med framåthängande hufvud och genom en styf eller åtsittande halskrage orsakad hoppressning af halsens blodkärl är synnerligen egnad att genom försvårande af nutritionen uti ögat göra ansträngningen så förderfbringande som möjligt. I synnerhet under uppväxten och skoltiden äro dessa ansträngningar farliga och leda lätt till närsynthet, ehuru härmed ingalunda är sagdt, att hvarje individ, som under denna period anstränger sina ögon öfver måttan, blir närsynt, eller att en person med utprägladt ärftligt anlag för närsynthet kan vara säker att undgå sitt öde genom iakttagande af tillräcklig varsamhet. Men äfven under senare perioder af lifvet kan ansträngningen orsaka sjukdomar. Så hafva på senare åren fakfa framlagts, hvilka bestämdt tyckas häntyda på att uppkomsten ej blott af den verkliga gråa starren, utan äfven af glaukom (s. k. »grön starr») i viss mån är beroende af öfveransträngning af ögats ackommodation. 
De mått och steg, som man har att vidtaga till undvikande af denna öfveransträngning, bestå förutom i en tidig korrektion af sådana medfödda brytningsfel uti ögonen (hypermetropi och framförallt astigmatism), som i och för sig medföra en ansträngning af ackommodationen, samt den genom åldern inträdande presbyopien (»långsynthet») dels uti undvikande af alltför kort afstånd till arbetet, i synnerhet boken, dels uti val af sådant arbete eller, vid läsning, af sådant boktryck och papper, som så litet som möjligt anstränga ögonen. De omständigheter, som inverka på arbetets eller bokens afstånd från ögat, äro i främsta rummet belysningen, i det andra kroppsställningen. Utan god belysning äro andra försigtighetsmått så godt som vanmäktiga. Särskildt verkar den i vårt nordiska klimat med dess långa skymning så utbredda ovanan att läsa vid det aftagande dagsljuset så länge som möjligt, innan lampan tändes, synnerligen skadligt. Ljuset bör komma från sidan och något bakifrån, så att boken är väl belyst, utan att ögonen direkt träffas af detsamma. Boken bör hälst hvila på en pulpet eller ställning med lämplig lutning, öfverkroppen lutas mot ett ryggstöd af tillräcklig höjd och hufvudet hindras att sjunka ned mot boken. Vid undervisning i skrifning bör framförallt tillses — i nödfall med tillhjelp af särskilda apparater —, att barnets hufvud ej får sjunka ned mot skriften. — Vid val af arbete bör särskildt under uppväxtåren tillses, att de föremål, som vid arbetet skola fixeras, tillräckligt kontrastera mot omgifningen. Man bör sålunda ej låta ett barn börja lära sig att sy med mörk tråd på mörkt tyg o. s. v. De förr så allmänna, ännu mångenstädes brukliga skiffer-taflorna med sin gråa skrift på grå botten böra helt och hållet bannlysas. Allt papper såväl i tabeller och böcker som till skrift bör vara rent hvitt och tillräckligt tjockt för att ej vara genomlysande. Hvad särskildt boktrycket beträffar, bör framförallt i skolböcker iakttagas, att bokstafvernas form är så enkel som möjligt, att såväl bokstäfvernas höjd och bredd som grundstreckens tjocklek äro tillräckliga, att hvarken bokstäfverna eller raderna äro för nära hvarandra samt att radernas längd ej är för stor. Sålunda bör frakturstilen alldeles bannlysas 
page_number=307, index= - Ögondietetik, läran om ögats vård och skötsel - Ögondroppar, läkemedel, som äro afsedda att droppvis med tillhjelp af en liten pipett (s. k. droppglas) appliceras uti ögats bindesäck - Ögonfluss, folkspråkets benämning för var- eller slemflytning från ögonen - Ögongneis. Se Gneis - Ögongranit. Se Granit - Ögonhålan. Se Öga - Ögonhår. Se Öga - Ögoninflammation, i vidsträcktaste betydelse hvarje inflammation af någon utaf ögats delar - Ögonkarunkel. Se Öga - Ögonkoppa. Se Koppsnäppare - Ögonlock. Se Öga - Ögonmått, färdigheten att endast med ögonens tillhjelp, utan alla mätinstrument, bestämma föremålens afstånd, storlek och inbördes läge - Ögonring. Se Öga - Ögonsjukdomar äro af mycket olika art och betydelse 
och ersättas med den numera lyckligtvis alltmer brukliga antiqvastilen. Tager man bokstafven n såsom normalmått, bör höjden ej understiga 1,5 mm. och bredden vara i proportion derefter (ej under 1 mm.); grundstreckets tjocklek får ej vara mindre än 0,25 mm. Afståndet bokstäfverna emellan bör vara minst 1,5 mm., mellanslaget, d. v. s. afståndet raderna emellan, uppmätt från öfversta änden af ett n till nedersta änden af en kort bokstaf i den ofvanför stående raden, får ej understiga 2,5 mm., och slutligen bör radens längd ej öfverstiga 100 mm. G–d. 
<b>Ögondroppar,</b> läkemedel, som äro afsedda att droppvis med tillhjelp af en liten pipett (s. k. droppglas) appliceras uti ögats bindesäck. De mest använda äro <i>zinksulfat</i> i 1/5—1 proc. lösning, vid den vanliga bindehinnekatarren, samt de pupillutvidgande medlen <i>atropinsulfat</i> och <i>homatropinbromid</i> i 1/2—1 proc. lösning och de pupillförträngande <i>eserin-salicylat</i> eller <i>-sulfat</i> i 1/2 proc. samt <i>pilokarpinnitrat</i> i 2 proc. lösning förutom det till åstadkommande af känslolöshet använda, äfven pupillutvidgande kokainet i form af klorid i 2–4 proc. lösning. Samtliga lösningar förses lämpligen med en tillsats af borsyra (4 proc.) eller sublimat (1: 5,000), för att de skola hållas fria från bakterier. G–d. 
<b>Ögonfluss,</b> folkspråkets benämning för var- eller slemflytning från ögonen, synnerligast vid den enkla bindehinnekatarren och den skrofulösa inflammationen af bindehinnan. G–d. 
<b>Ögongneis.</b> Se Gneis. 
<b>Ögongranit.</b> Se Granit. 
<b>Ögonhålan.</b> Se Öga. 
<b>Ögonhår.</b> Se Öga. 
<b>Ögoninflammation,</b> i vidsträcktaste betydelse hvarje inflammation af någon utaf ögats delar, i inskränktare mening åter endast inflammation i främre delen af ögat (bindehinnan, hornhinnan, senhinnan, regnbågshinnan och strålkroppen). Vanligast torde dock med detta ord afses endast sådana sjukdomar, vid hvilka blodkärlen uti <i>conjunctiva bulbi</i> äro fyllda (»hvitögat är rödt»), framförallt den enkla bindehinnekatarren. Denna orsakas sannolikt oftast genom infektion antingen genom import af smittämnet — oftast verkställd med fingrarna — eller derigenom att ett i bindesäcken förhandenvarande eller från tårsäcken inkommet sjukdomsfrö genom någon förändring uti nutritionen, åstadkommen af yttre inflytelser, finner tillfälle att utveckla sig. En med stoftpartiklar eller retande gaser, t. ex. tobaksrök, starkt förorenad luft kan ofta utgöra orsaken. I sin akuta form börjar inflammationen vanligen med blodfyllnad uti bindehinnan, såväl <i>conjunctiva bulbi</i> som <i>conjunctiva palpebrarum,</i> orsakande en känsla af hetta eller sveda i ögonen samt ökad tårafsöndring. Derefter inställer sig slemafsöndring, under det samtidigt bindehinnan, i synnerhet å ögonlockens insidor, sväller och uppluckras. Riktigt behandlad, går sjukdomen öfver på ett par veckor, men, vanskött, kan den, i synnerhet om sjukdomsorsaken ej aflägsnas, qvarstå långliga tider. I sådana invetererade fall inställa sig lätt — i synnerhet om tårarnas afflöde är hindradt genom tårsäcksinflammation, förträngning af tårkanalen eller utvikning af nedre tårpunkten — en inflammation af ögonlocksränderna och anfrätning af huden i närmaste omgifning, en typisk bild af hvad som kallas <i>surögdhet.</i> Sjukdomen behandlas i sin vanliga lindriga form oftast med zinksulfat i ögondroppar, men fordrar i häftigare eller invetererade former kraftigare behandling, pensling med 2 proc. lapislösning, resp. touchering med kopparsulfat. För det vanliga folkmedlet »lika delar blyvatten och rosenvatten», som ofta tillgripes, så snart ett öga blir rödt, bör man akta sig. Det kan visserligen användas, om sjukdomen verkligen är en katarr i bindehinnan, men gör stor skada, om en substansförlust i hornhinnan föreligger, hvilket ej utan specialkunskaper kan afgöras. Se vidare Ögonsjukdomar. G–d. 
<b>Ögonkarunkel.</b> Se Öga. 
<b>Ögonkoppa.</b> Se Koppsnappare. 
<b>Ögonlock.</b> Se Öga. 
<b>Ögönmått,</b> färdigheten att endast med ögonens tillhjelp, utan alla mätningsinstrument, bestämma föremålens afstånd, storlek och inbördes läge. Denna förmåga kan genom öfning utbildas till en betydande grad af pålitlighet, hvilken utbildning är oumbärlig för militärer, landtmätare, ingeniörer, tecknare, målare, bildhuggare, arkitekter, trädgårdsmästare och åtskilliga slags handtverkare (t. ex. slagtare, hvilka ju måste kunna raskt bedöma huru stort ett kött-parti bör vara för att väga så och så mycket). Officeren behöfver ett uppöfvadt ögonmått för att kunna uppgöra planer och kartor, uppskatta de fientliga afdelningarnas styrka, utröna afståndet till punkter, som skola beskjutas, vidtaga lämpliga truppdispositioner o. s. v. Färdigheten beror hufvudsakligen på det riktiga uppskattandet af liniers längd och vinklars storlek. Det är dervid af vigt att taga vederbörlig hänsyn till bl. a. följande optiska villor: 1) afståndet mellan två belysta punkter synes större, det mellan två mörka mindre, än det i verkligheten är; 2) ett ljust föremål på mörk grund (t. ex. en sjö) förefaller större, ett mörkt på ljus grund mindre, än det är; 3) vertikala längder synas större än horisontala af samma storlek; 4) höjdvinklar synas vanligen nedifrån för stora, uppifrån för små, hvarför man öfverskattar höjder vid uppstigandet och underskattar dem vid nedstigandet; 5) runda och qvadratiska ytor förefalla mindre än andra, som med samma ytinnehåll hafva långdragnare gränslinier och flere omfångsvinklar; 6) en afdelad storhet i rummet synes större än en lika stor odelad (en allé ter sig längre än en trädlös väg af samma längd, en tvärstrimmig fruntimmers-klädning gör, att figuren ser större ut, en tom sal förefaller mindre, än om den är möblerad). 
<b>Ögonring.</b> Se Öga. 
<b>Ögonsjukdomar</b> äro af mycket olika art och betydelse, alltefter som den ena eller andra delen af ögat eller dess adnexer är säte för sjukdomen, och alltefter som denna har 
page_number=308, index= - Ögonsjukdomar äro af mycket olika art och betydelse 
större eller mindre böjelse att angripa för synen vigtiga delar. Så t. ex. förekommer å ögonlocken ett utslag (ekzem), som är väsentligen likartadt med samma utslag å andra hudställen och är utan vidare betydelse för synförmågan, under det deremot inflammation uti ögonlockets hårklädda kant (<i>blepharitis</i>) på mer än ett sätt kan skada synförmågan. Vid denna sjukdom äro ränderna rodnade, så att ögonen se »rödkantade» ut, samt betäckta antingen med små fjäll eller med krustor, under hvilka i svårare fall fördjupningar, d. v. s. sårbildningar, förefinnas. I dessa fall förstöras hårrötterna undan för undan genom sjukdomen, och genom ärrsammandragningen kan dessutom riktningen af de qvarsittande ögonhåren förändras, så att dessa »växa inåt», hvilken åkomma benämnes <i>trichiasis.</i> Genom den ständiga skrapningen å hornhinnan, som till följd deraf uppkommer vid hvarje blinkning, uppstå sårbildningar å densamma, efter hvilkas läkning fläckar eller oregelbundenheter i hornhinnans krökning kunna qvarstå och nedsätta synen för hela lifvet. I andra fall leder sjukdomen till en kronisk bindehinne-katarr eller till utåtvändning af nedre ögonlocket, genom hvilken tårpunkten aflägsnas från tårsjön, så att tårvätskan ej kan afledas till tårsäcken, utan flyter öfver, hvarigenom åter blefariten och bindehinnekatarren underhållas (se Ögoninflammation). Det lider intet tvifvel, att de varbildande bakterierna vid den ulcererande blefariten spela en väsentlig rol för uppkomsten af de vid skrofler så vanliga ögoninflammationerna. Dessa utgöras dels af inflammationer uti bindehinnan med bildning af blåsor eller pustelartade härdar å conjunctiva bulbi (<i>conjunctivitis phlyctaenulosa</i>), dels af sjukdomar uti hornhinnan (<i>keratitis phlyctaenulosa</i>), hvarvid antingen likartade härdar bildas, genom hvilkas sönderfall sårbildningar uppkomma, eller andra former af infiltration i hornhinnan med eller utan nybildning af kärl uppstå. I såväl det ena som det andra fallet är sjukdomen af stor betydelse för synförmågan. Efter läkningen återstå nämligen ärr, hvilka, om de äro tjocka, te sig såsom fläckar, men hvilka, äfven om de äro tunna och fullt genomskinliga, genom sin sammandragning kunna orsaka ojämnheter, som i högst betydande grad nedsätta synförmågan för all framtid. Många äro de, som vandra så godt som halfblinda genom lifvet, endast derför, att de ej fått sakkunnig och omsorgsfull skötsel af sina ögon under de skrofulösa sjukdomar de såsom barn genomgått. Angående behandlingen af dessa sjukdomar torde här böra framhållas, att de största skador i allmänhet åstadkommas genom vederbörandes lojhet. Då läkaren t. ex. vid en blefarit föreskrifvit den salva, som bör användas (innehållande qvicksilfveramidoklorid eller fälld qvicksilfveroxid), med tillsägelse att den skall användas, till dess han sjelf bestämmer annorlunda, är det mycket vanligt, att, när de svåraste symtomen efter kort tid gått tillbaka, barnets föräldrar anse vidare behandling obehöflig, och att läkaren ej får återse patienten, förrän sjukdomen, som efter den otillräckliga behandlingens slut jämnt och säkert fortskrider, hunnit angripa hornhinnan, der den dessutom kan hafva fått en eller annan vecka på sig för att utbreda sig, innan man besluter sig för att söka hjelp. Tecknen på att en allvarlig ögonsjukdom föreligger äro dock i sanning tydliga nog: ljusskygghet och tårflöde inställa sig från början, och slutligen tillbringar barnet hela sin dag med att ligga framstupa i en soffa och borra ned sitt hufvud med de igensvullna och af det ständiga tårflödet såriga ögonlocken uti en kudde. Vid behandlingen af den flyktenulösa keratiten är det i allmänhet nödvändigt att börja med atropin och våt värme samt allmänbehandling och afsluta behandlingen med ett qvicksilfverpreparat, den, gula qvicksilfveroxiden i salva eller qvicksilfverklorur i pulver till inpudring. Äfven här har läkaren att bekämpa lojheten: då barnen efter den första behandlingen tämligen hastigt förbättras, afslutas behandlingen utan vidare, tvärtemot läkarens tillsägelse, och barnet visas, först när återfallet kommer, hvilket ofta kunnat undvikas, om behandlingen fått skötas ordentligt. — Men om föräldrarnas underlåtenhetssynder uti detta fall hårdt straffas på barnen, finnes det en annan ögonsjukdom, ögonvarflytning hos nyfödda (<i>blennorrhoea neonatorum</i>), uti hvilken underlåtenhetssynden straffas ännu hårdare. Må det vara nog att nämna, att denna sjukdom, om den i tid behandlas af sakkunig person, med nästan absolut säkerhet kan botas, och att det oaktadt ingen annan sjukdom lemnar en så stor kontingent blinda till blindinstituten. Sjukdomen, som är högst smittsam, uppkommer genom infektion med gonokocker, de bakterier, som orsaka dröppeln uti könsorganen. Dess mest framträdande symtom är vårflöde, hvarför den benämnes varig bindehinneinflammation (<i>conjunctivitis purulenta</i>). Hos fullvuxna, som vanligen smittas genom direkt öfverföring från könsorganen till ögat, förmedlad af fingrarna, har åkomman en betydligt svårare form än hos nyfödda, hvilka kunna smittas under passagen genom moderns genitalkanal eller vid oförsigtig behandling af ögonen under och omedelbart efter födelsen eller genom direkt öfverföring från moderns könsdelar under de första lefnadsdagarna. Hos fullvuxna är man äfven med den omsorgsfullaste och kraftigaste behandling aldrig säker för utgången, under det, såsom redan nämndt, hos nyfödda resultatet under lämplig behandling, hvilken dock aldrig behöfver vara så sträng som hos fullvuxna, så godt som alltid är gynsamt. Sjukdomen börjar med rodnad och svullnad af bindehinnan och sedermera äfven af hela ögonlocken, hvilka i synnerhet hos fullvuxna ofta äro så starkt spända, att de endast med svårighet kunna öppnas af läkaren. Samtidigt erfar patienten en olidlig känsla af hetta uti ögonen, och en köttvattenliknande afsöndring flyter ut från dem. Svullnaden, rodnaden och spänningen tilltaga; afsöndringen ändrar småningom karakter och blir slutligen rent varig, hvarefter svullnaden aftager något, under det den rikliga varbildningen fortgår några veckor eller, om den 
page_number=309, index= - Ögonsjukdomar äro af mycket olika art och betydelse 
ej blifvit behandlad, längre. Genom denna inflammation, som har sitt säte i bindehinnan, lider denna ej någon förstörelse, utan faran för ögat ligger deri att sjukdomen inficierar och förstör hornhinnan. Hos fullvuxna kan detta gå med en förfärande hastighet, under det deremot hornhinnan hos den nyfödde gör betydligt större motstånd mot en hastig förstörelseprocess. Emellertid dukar äfven den utan hjelp af behandlingen förr eller senare under i kampen mot förstörelsen. Det är ej häller att undra på, att hornhinnan går förlorad, då hon dag ut och dag in badas uti detta smittsamma var, instängdt som det är mellan de svullna och hopklibbade ögonlocken, hvilka aldrig öppnas för rengöring eller behandling af sjukdomen, utan endast sprängas i sär så mycket af varet, att detta kan sickra ut. Till förekommande af sjukdomen hos nyfödda är en ändamålsenlig behandling af moderns gonorré af stort värde, och hvarje qvinna, som lider af flytning, bör vid iråkad grossess, om ej förr, låta grundligt behandla denna. Har emellertid detta försummats eller på grund af sociala förhållanden ej kunnat ega rum, måste största försigtighet iakttagas vid födelsen: barnets ögon måste, innan de öppnas, väl rengöras med ren bomull eller linne; de få ej under några omständigheter komma i beröring med badvattnet eller vidröras af fingrar, som varit i beröring med detta eller med moderns könsdelar. Synnerligen lämplig är dessutom en profylaktisk behandling, bestående uti indrypning af en droppe 2 proc. lapislösning uti hvartdera ögat (Credés metod). Efter födelsen bör fortfarande stor försigtighet iakttagas, att ej smittämne med fingrar eller klädespersedlar införes uti ögonen, och dessutom bör dagligen tillses, att dessa ej äro igensvullna eller lemna någon sjuklig afsöndring. Så snart någon sådan upptäckes, bör läkarehjelp sökas. Skedde alltid så, behöfde knappast någon blifva blind af denna sjukdom. Behandlingen utgöres dels af trägna rengöringar af ögonen, sköljning med borsyrelösning en gång i halftimmen dygnet om, dels af pensling med 2 proc. lapislösning å bindehinnan på ögonlockens insidor och i öfvergångsfållarna. Den senare behandlingen måste utföras af läkaren sjelf och bör upprepas dagligen; men erfarenheten visar, att, om blott sköljningen verkställes samvetsgrant, sällan någon fara uppstår, om också toucheringen ej kan verkställas precis hvarje dag. För att skydda det friska ögat, i fall endast det ena är angripet, för smitta från det senare, göres hos nyfödda lämpligen en profylaktisk lapisindrypning dagligen uti det förra. Hos fullvuxna åter lägges i sådant fall omedelbart ett hermetiskt slutande förband å det friska ögat; till det sjuka ögat hålles hos dessa borsyrelösningen lämpligen iskall, och sköljningen måste upprepas hvar femte minut eller i lindrigare fall åtminstone hvar qvarts timma dygnet om — en högst ingripande behandling. Till toucheringen användes här utom 2 proc. lapislösning äfven lapis i substans och, i senare stadier, kopparsulfat. — En annan inflammation af bindehinnan, som äfvenledes är smittsam, fastän smittämnet ännu ej är kändt, och som likaledes genom öfvergripande på hornhinnan kan blifva förderfbringande för synförmågan, är den s. k. egyptiska ögonsjukan, trakomet (<i>conjunctivitis trachomatosa</i>). Se derom Egyptisk ögoninflammation. 
De nu anförda äro jämte den enkla katarren (se Ögoninflammation) de vigtigaste sjukdomarna uti bindehinnan. Att de i många fall genom att angripa hornhinnan blifva orsaker till vidt gående synrubbningar, hafva vi sett. Men ej mindre fara för hornhinnan kan uppkomma från ett tårsäckslidande. Tårsäcken, som genom tårkanalen står i förbindelse med näsan, blir ofta genom detta sammanhang utsatt för infektion med varbildande bakterier, hvilka vid kroniska lidanden i näsan ständigt äro till finnandes. Följden blir en katarr uti tårsäcken (<i>dacryocystitis</i>) med stagnation af sekretet och tårflöde, hvaraf åter kan resultera antingen tilltagande förträngning uti tårvägarna eller, om inflammationen sprider sig till omgifningen, en flegmonös inflammation med genombrott utåt och i somliga fall qvarstående kommunikation utåt hudytan, tårfistel. Om emellertid det smittsamma stagnerande sekretet från tårsäcken tömmer sig i bindesäcken i stället för genom näsan, är hornhinnan ständigt utsatt för inverkan af de varbildande bakterierna. Dessa kunna dock intet uträtta, så länge hornhinnans epitellager är oskadadt; men så snart den allra minsta skada träffar detsamma, t. ex. om en obetydlig främmande kropp blåser in uti ögat — något, som under normala förhållanden ej medför någon risk —, så kan en infektion af hornhinnan ega rum, hvarvid ett frätsår (<i>ulcus serpens</i>) uppkommer. Detta sår, som alltid är beläget i de centrala delarna af hornhinnan och åtföljes af en varsamling i främre kammaren (<i>hypopyon</i>), utbreder sig hastigt genom sönderfall vid randen och kan genom bristning i sårbottnen (något som äfven kan inträffa med andra hornhinnesår) gifva anledriinng till smittämnets inträngande uti ögonglobens inre och på detta sätt medföra ögats förlust, men lemnar under alla omständigheter, om det ej med det allra snaraste kommer under riktig behandling, efter sig ett ärr, som högst betydligt försämrar synförmågan, så att ofta nog knappast ledsyn återstår. Uppkommer vid inträffad perforation (genombrytning) ingen infektion af djupare delar, plägar följden blifva en sammanväxning mellan hornhinnan och regnbågshinnan, en <i>främre synechi</i> eller, om ett stort hvitt ärr uppstår, uti hvilket regnbågshinnan är inläkt, ett <i>adherent leukom</i> eller, om de sammanväxta delarna gifva efter för trycket inuti ögat och utbuktas, ett <i>hornhinnestafylom.</i> Vid denna sjukdom är, om någonsin, snar och sakkunnig hjelp af nöden. Framförallt måste tårsäckslidandet behandlas och tårkanalen sonderas, så att afflöde skaffas åt det infekterande sekretet, hvilket i motsatt fall oupphörligt på nytt inficierar hornhinnan. Till behandlingen af sjelfva såret är i avancerade fall glödhettan, sådan den lemnas af särskildt för ändamålet konstruerade galvanokauterer, det verksammaste medlet; dessutom 
page_number=310, index= - Ögonsjukdomar äro af mycket olika art och betydelse 
nyttjas våt värme och antiseptiska medel, såsom jodoform och borsyra. Till förekommande af inflammation uti regnbågshinnan måste genast från början atropin användas. — Bland de öfriga inflammationerna i hornhinnan intager den parenkymatösa keratiten ett särskildt rum. Den är en mycket långvarig sjukdom, som i regeln träffar båda ögonen, det ena efter det andra, och som består i en fördunkling af hornhinnan i dess helhet, orsakad af förändringar i dess djupare lager, med eller utan för blotta ögat synlig kärlbildning. Den träffar relativt ofta personer med ärftlig syfilis, stundom äfven sådana, hvilka sjelfva förvärfvat denna sjukdom, alltid individer, hvilkas kroppskonstitution antyder en nedsatt nutrition. Den kan fullständigt öfvergå till helsa, men kan också lemna efter sig qvarstående, för synen högst menliga fördunklingar i hornhinnan, ja till och med leda till utbuktning af densamma. Stor försigtighet måste under behandlingen iakttagas med hänsyn till sjukdomens benägenhet att orsaka en inflammation af regnbågshinnan, en benägenhet, som sjukdomen delar med inflammationen uti senhinnan (<i>scleritis</i>), äfvenledes en mycket långvarig sjukdom, som ofta nog förr eller senare angriper båda ögonen. Den kan såsom den förra sjukdomen likaledes stå på syfilitisk grund, men äfven bero på reumatism. Den börjar vanligen med en blåröd upphöjning å hvitögat ett stycke ifrån hornhinneranden, oftast förbunden med starka smärtor omkring ögat. Har härden sitt säte i senhinnans ytligare lager, kan denna upphöjning mycket väl gå tillbaka utan att göra någon skada; men om djupare lager äro intresserade, inställer sig en särskild form af inflammation i hornhinnan, efterlemnande tjocka ärr, vidare inflammation i regnbågshinnan och strålkroppen och slutligen uti angränsande delar af åderhinnan, hvarigenom fördunklingar i glaskroppen uppstå, eller också gifva de sjukliga partierna efter för trycket inuti ögat, och utbuktningar uppkomma, hvilka vanligen leda till blindhet (se d. o.). Vid båda dessa sjukdomar är utom användandet af redan nämnda lokala medel en energisk behandling af grundlidandet af nöden. Inflammation uti regnbågshinnan (<i>iritis</i>) är en genom sina följder ödesdiger och ej ovanlig ögonsjukdom. Den kan uppkomma efter skador, som träffa ögat, eller vara sekundär efter en djupare inflammation uti hornhinnan, men orsakas i de flesta fall af ett allmänlidande, framförallt syfilis, dernäst reumatism, men äfven tuberkulos, sockersjuka o. s. v. Den har likasom alla på allmänlidande beroende ögonsjukdomar böjelse för att träffa båda ögonen, om ock ej båda på en gång, och är dessutom i många fall synnerligen benägen för recidiv, hvarmed likväl visst icke må vara sagdt, att ej i ett gifvet fall sjukdomen kan för beständigt afstanna efter en enda attack å ettdera ögat. Den är åtföljd af värk, ljusskygghet, tårflöde och nedsättning af synförmågan samt igenkännes på pupillens förträngning och minskade storlek, vidare derpå att regnbågshinnan ändrar färg och mister sin glans samt förlorar tydligheten i sin teckning och slutligen på inflammations-produkterna, hvilka dels aflagra sig uti pupillens kant, der de härdvis föranleda sammanväxningar mellan regnbågshinnan och främre linskapseln, <i>bakre synechier,</i> dels blandas med kammarvattnet, som grumlas eller i vissa fall kommer att innehålla var, dels ock afsätta sig på bakre sidan af hornhinnan och på främre linskapseln uti pupillarområdet. Visserligen kunna dessa inflammationsprodukter i många fall resorberas och sammanväxningarna genom lämplig behandling slitas, men i synnerhet å främre linskapseln qvarstanna lätt organiserade rester, hvilka kunna högst menligt inverka på synförmågan, och om sammanväxningarna hunnit utbreda sig till en större del af pupillens omkrets, låta de ej längre så lätt slita sig. Har det rent af kommit till <i>pupillstämma,</i> en ringformig sammanväxning af regnbågshinnan med främre linskapseln, har derigenom den för ögats nutrition nödvändiga vätskeströmningen genom pupillen blifvit afbruten, och en operation för dess återställande är nu den enda utvägen att rädda ögat från de faror, som hota det med säker undergång genom sekundärt glaukom. Den omedelbara närheten af strålkroppen gör, att en inflammation af denna, <i>cyclitis,</i> ofta sällar sig till en irit, så att sjukdomen i många fall förtjenar namnet <i>iridocyclitis.</i> I sådana fall äro retningssymtomen starkare, och till den ofta svåra värken sällar sig en begränsad ömhet öfver någon del af strålkroppen. Sammanväxningarna mellan regnbågshinnan och främre linskapseln inskränka sig härvid ej till pupillranden, utan sträcka sig utefter hela bakre kammaren; genom deras skrumpning drages regnbågshinnan i synnerhet i periferien bakåt, så att främre kammaren blir fördjupad; precipitaterna å hornhinnans bakre yta äro ofta talrikare och större; glaskroppsgrumlingar, medförande en betydande nedsättning af synförmågan, kunna äfven tillstöta, ja större utgjutningar af sedermera skrumpnande massor uti glaskroppen ega rum. I sådana fall äro utsigterna mycket dåliga: skrumpningen leder i allmänhet till blindhet, ofta nog äfven till skrumpning af ögat. Denna svårare form antager vanligen den iridocyclitis, som benämnes sympatisk oftalmi, sympatiskt ögonlidande, och som kan uppstå i ett friskt öga efter en iridocyklit i det andra. Den primära sjukdomen är då vanligen orsakad genom yttre våld, såsom olyckshändelse vid sprängskott och dylikt, och faran för utbrottet af ett sympatiskt ögonlidande är i allmänhet större, om en främmande kropp stannat i ögat, eller strålkroppen eller regnbågshinnan direkt träffats af såret eller blifvit inläkta i ärret. I sådana fall kan den sympatiska oftalmien bryta ut redan efter 14 dagar, ehuru den vanligaste tidpunkten är under andra månaden efter våldet, men den kan också dröja åratal, ja decennier, sedan det första ögat blifvit lugnt, för att efter inträdande af ett nytt retningstillstånd i detta lika oförmodadt utbryta, som den i de flesta fall obevekligt leder till synens förlust. Denna förfärliga sjukdom, mot hvilken, sedan den en gång utbrutit, behandlingen är så 
page_number=311, index= - Ögonsjukdomar äro af mycket olika art och betydelse - Ögonspegel, oftalmoskop, ett instrument för hvilket verlden har att tacka Helmholtz 
godt som maktlös, kan förekommas endast genom uttagning af det skadade ögat. Det gäller både för patienten och läkaren såsom en oafvislig pligt, att denna operation utan uppskof blir verkställd med hvarje öga, som är blindt och innebär fara för sympatisk oftalmi. Har återigen det skadade ögat en användbar synförmåga, eller kan det genom operation erhålla en sådan, gestaltar sig saken annorlunda, och det förfarande, som bör följas, beror på fallets särskilda omständigheter. — Vid behandling af irit och iridocyklit spelar allmänbehandlingen, uti hvilken en kraftig användning af qvicksilfver ofta med fördel kan ingå, äfven när syfilis ej är orsak till sjukdomen, en stor rol. I den lokala behandlingen är atropinet vigtigast. Utom att det genom utvidgning af pupillen och sammandragning af regnbågshinnans kärl direkt inverkar på sjelfva sjukdomen, är det af stor betydelse för de följder i optiskt hänseende, som sjukdomen lemnar efter sig: rester efter periferiskt belägna synechier och beslag på linskapseln inverka aldrig tillnärmelsevis så menligt på synförmågan, som om de äro belägna nära centrum. Atropinet användes till indrypning uti 1 proc. lösning. Dessutom fordrar sjukdomen hvila, skydd för ljuset medelst förband eller i mörkt rum och tjenlig diet. En fördelaktig verkan har vanligen den våta värmen i form af baddningar med ungefär 40° varmt vatten. 
De sjukliga förändringar, för hvilka linsen är säte, benämnas med ett gemensamt namn starr (<i>cataracta</i>). Dessa äro af olika art, allt efter som förändringen är primär i linsen eller sekundärt uppkommer efter en annan ögonsjukdom. I det senare fallet spelar vanligen den primära ögonsjukdomen hufvudrollen, så att starrbildningen ofta endast utgör en länk i den kedja af förändringar, genom hvilka synförmågan nedsättes eller går förlorad. De primära starrarna åter kunna vara medfödda eller förvärfvade, partiella eller totala. Den vanligast förekommande formen är förvärfvad och inställer sig i allmänhet först i ålderdomen. De olika sjukdomar, som i folkspråket benämnas starr, äro <i>grå starr</i> (se Starr), <i>svart starr</i> (se Amauros) och <i>grön starr</i> (se Glaukom). 
I ögonbottnen upptäckas med ögonspegelns tillhjelp sjukliga förändringar såväl af näthinnan och åderhinnan som af synnerven. I näthinnan uppträder vid vissa njursjukdomar en inflammation (<i>retinitis albuminurica</i>), hvilken för patienten uppenbarar sig genom nedsättning af synförmågan, något, som stundom är det första tecknet patienten erfar af sin njursjukdom. Denna näthinneinflammation är till sitt förlopp beroende af njurlidandet och kan, om detta hejdas eller läkes, gå fullständigt tillbaka, utan att efterlemna något men för synen. Andra former af inflammation uti näthinnan (<i>retinitis</i>) uppträda vid vissa allmänlidanden, såsom syfilis, sockersjuka, leukemi. En särskild näthinnesjukdom, <i>retinitis,</i> eller, rättare, <i>degeneratio retinae pigmentosa,</i> uppträder i barndomen, i många fall ärftlig, ofta orsakad af slägtskap hos föräldrarna. Den börjar med »nattblindhet», d. v. s. oproportionerlig nedsättning af synförmågan vid sjunkande belysning, och den för trots all behandling till blindhet. Dessutom kunna blödningar i näthinnan inställa sig vid sådana sjukdomar, som orsaka minskad hållbarhet hos blodkärlen. En blodpropp kan af blodströmmen föras in uti näthinnepulsådern eller uppkommer uti blodådern af liknande orsaker som å andra ställen i kroppen. Slutligen kan genom sjukliga förändringar inuti ögat en näthinneaflossning (<i>amotio retinae</i>), en aflyftning af näthinnan från åderhinnan, uppkomma, oftast såsom följdsjukdom vid höggradig närsynthet. Denna senare åtföljes ännu oftare af en inflammation uti åderhinnan (<i>chorioiditis</i>) i vissa, bestämda former. Andra former af sådan inflammation uppträda, orsakade af allmänlidanden, och i många fall äfven utan att orsaken kan påvisas. Till den sjukdom, som angriper både näthinnan och åderhinnan, <i>chorioretinitis,</i> är emellertid syfilis den vanligaste orsaken. Gemensamt för dessa sjukdomar äfvensom för synnervens sjukdomar är att de i allmänhet förlöpa utan yttre retningssymtom, såsom värk, rodnad, ljusskygghet o. s. v., samt att de yttra sig endast i förändringar af ögats synförmåga i dess olika funktioner, synskärpa, synfält, ljussinne, färgsinne. Af synnervssjukdomarna är atrofien (<i>atrophia nervi optici</i>) en kroniskt fortlöpande, vanligen med fullständig blindhet slutande sjukdom, som kan uppkomma utan påvisbar orsak, men äfven orsakas af andra sjukdomar, framförallt ryggmärgstvinsot och syfilis. Inflammation af synnerven (<i>neuritis</i> l. <i>neuroretinitis optica,</i> i vissa former äfven kallad <i>staspapill</i>) kan utgöra en fortsättning af en hjernhinneinflammation, men äfven utan förmedling af denna länk förorsakas af ett hjernlidande, vanligen en svulst. I de många fall, der den förekommer, utan att andra tecken på sådant kunna påvisas, är återigen syfilis den vanligaste orsaken. Slutligen förekomma förändringar uti synnerven, hvilka ej kunna med ögonspegeln påvisas, emedan deras säte är bakom bulben. Hit hör bl. a. <i>tobaks-</i> och <i>alkoholamblyopien,</i> en särskild sjukdomsform, ofta förbunden med stark nedsättning af synförmågan, förorsakad af omåttligt bruk af tobak och sprit; vanligen botlig i tidigare, obotlig i mera avancerade stadier. Vid behandlingen af alla dessa sjukdomar i bakre delen af ögat spelar allmänbehandlingen en väsentlig rol. De medel, som vanligen användas för att inverka på sjelfva ögonsjukdomen, äro, utom mörkt rum vid akuta inflammationer, förnämligast qvicksilfver, jodkalium, stryknin och pilokarpin. — Om anomalierna af ögats refraktion ochackom-modation (långsynthet och närsynthet) se Ackommodation 2, Hypermetropi och Myopi. Angående sjukdomar i ögats rörelseapparat se Skelögdhet. — Till sist må nämnas, att synförmågan äfven kan lida af sjukdomar i ögonhålan, svulstbildning, benhinneinflammation o. s. v., samt att rubbningar af densamma ofta äro symtom af hjernsjukdomar. — Jfr Ögondietetik. G–d. 
<b>Ögonspegel,</b> oftalmoskop (af Grek. <i>ofthalmos,</i> öga, och <i>skopein,</i> betrakta), ett instrument 
page_number=312, index= - Ögonspegel, oftalmoskop, ett instrument för hvilket verlden har att tacka Helmholtz - Ögonsten. Se Öga - Ögontröst. Se Euphrasia officinalis - Ögontänder. Se Tänder, sp. 1196 - Ögonvar, folkspråkets benämning för det gulaktiga slem - Ögonvatten, benämning på lösningar, som användas till omslag å ögonen - Ögonvidd, ögonens afstånd från hvarandra - Ögonvinkel. Se Öga - Öhlenslæger (Oehlenschläger), Adam Gottlob 
för hvilket verlden har att tacka Helmholtz (se denne), och med hvilket år 1851 med ens inträdde ett nytt tidehvarf för oftalmologien. Helmholtz lärde oss att med full tydlighet se in i ögat, under lifvet upptäcka de minsta detaljer af ögats hittills fördolda inre delar: glaskroppen, kärl- och näthinnan, ja äfven börjande fördunklingar i linsen. Och än mera: man kan nu genom studiet af förändringarna i ögats botten leda sig till kännedomen af en del sjukdomar längre in, i synnerven, i hjernan, i ryggmärgen, ja vissa allmänna rubbningar i kroppens helsa. Man kan med ögonspegelns till-hjelp äfven med största noggranhet bestämma ögats ljusbrytningsförmåga, om närsynthet, långsynthet eller andra oregelmässigheter deri förekomma. Man kan se ögonbottnen på två sätt: i omvänd bild, då förstoringen blir mindre, men större del deraf synes på en gång, eller i upprätt bild, då förstoringen blir vida större och bedömandet mycket noggrannare. Det förra är lättare, det andra mera vetenskapligt. De förbättringar, som efter hand vidtagits i detta instruments anordningar, äro utan tvifvel värderika, men hedern af dess tillkomst är den store fysiologens. Att man före dess uppfinning kunnat vara ögonläkare förefaller numera hardt nära obegripligt. 
<b>Ögonsten.</b> Se Öga. 
<b>Ögontröst.</b> Se Euphrasia officinalis. 
<b>Ögontänder.</b> Se Tänder, sp. 1196. 
<b>Ögonvar,</b> folkspråkets benämning för det gulaktiga slem, som, afsöndradt af bindehinnan, samlar sig i inre ögonvinkeln, när ögonlocken en längre tid varit slutna, såsom under nattens sömn. 
<b>Ögonvatten,</b> benämning på lösningar, som användas till omslag å ögonen. Den så allmänt omtyckta sammansättningen af lika delar blyvatten och rosenvatten bör aldrig användas, förr än man erhållit visshet om att intet hornhinnesår föreligger, enär blyet på sådana kan verka skadligt (jfr Ögoninflammation). 
<b>Ögonvidd,</b> ögonens afstånd från hvarandra, mätt från pupillens medelpunkt. Den varierar från 50 till 75 mm. och håller sig i allmänhet omkr. 60–65 mm. hos fullvuxna. 
<b>Ögonvinkel.</b> Se Öga. 
<b>Öhlenslaeger</b> (Oehlenschläger), Adam Gottlob, dansk skald, föddes d. 14 Nov. 1779 i Köpenhamns förstad Vesterbro. Hans fader, Joakim Frederik Ö. (f. 1748, d. 1827), var vid sonens födelse organist och blef sedermera förvaltare vid Frederiksbergs slott. Den undervisning Ö. under sin uppväxt erhöll var tämligen planlös, men han fick rikt tillfälle att studera skönliteratur och försökte sig t. o. m. såsom skådespelare i älskarefacket på k. teatern 1797–99, ehuru utan framgång. Redan 1799 började han skrifva vers med Wessel och Baggesen såsom mönster, och vid ett festligt samqväm hos bröderna A. S. och H. K. Örsted, af hvilkas umgänge han rönte ett för hans utveckling välgörande inflytande, fällde han det bekanta yttrandet, som i sjelfva verket visade sig vara en sann spådom: »vel er den danske poesi sunken, men den skal, fanden gale mig, rejse sig igjen». Ö. blef student 1800 och egnade sig först åt juridiska studier, men fann derjämte tid att 1801 besvara universitetets estetiska prisfråga, hvarvid han framhöll den stora vigten för Danmarks literatur af att söka sina ämnen i den nordiska i stället för den grekiska mytologien, på samma gång han, i motsats till »upplysningstidens» nyktra uppfattning af poesien, häfdade fantasiens rätt och definierade skaldekonsten såsom konsten att kläda det öfversinliga i en skön, sinlig form. Sjöslaget på Köpenhamns redd d. 2 April 1801, som verkade så väckande på den danska folkandan, grep honom djupt, och i enstaka qväden från 1802 spåras redan hans stora lyriska begåfning. Men af ännu större betydelse var sammanträffandet med H. Steffens, hvilken 1802 återkom från Tyskland som en vältalig tolk för romantiken och Göthes skaldekonst. Efter ett samtal med Steffens, som varade i 16 timmar, skref Ö. dikten <i>Guldhornene,</i> som betecknar genombrottet i hans andliga lif. Han förkastade derefter det mesta af en diktsamling, som redan låg i pressen, och skref en annan dylik, <i>Digte,</i> som utkom i Dec. 1802, ehuru den bär årtalet 1803, och hvilken gjorde epok i danska literaturen. Framförallt tjusar <i>Sankt Hansaften spil</i> med sin ungdomsfriska lyrik och sitt gäckeri med upplysningstidens andefattiga och resonnerande uppfattning af lifvet och skaldekonsten. Följande år skref Ö. <i>Første sang af Edda</i> (planläggningen omfattar 24 sånger), hvilken innehåller uppslaget till »Nordens guder», och sin första prosaberättelse, <i>Vaulundurs saga</i> samt utgaf 1805 <i>Poetiske skrifter</i> (2 bd), hvilka helsades med stort bifall, i synnerhet från ungdomens sida. Af deras rika, men brokiga innehåll må nämnas det burleska sångspelet <i>Frejas alter,</i> en samling ypperliga romanser, två lyriska cykler, nämligen <i>Langelandsrejsen</i> och <i>Jesu Christi gjentagne liv i den aarlige natur,</i> samt <i>Vaulundurs saga</i> och det romantiska dramat <i>Aladdin,</i> en skön omdiktning af den österländska sagan i »Tusen och en natt». Sommaren 1805 reste skalden med statsunderstöd utomlands, först till Tyskland, der han trädde i beröring med sådana andens stormän som Schleiermacher, Göthe och Tieck, och sedan, i Okt. 1806, till Paris, hvarest han tillbragte ett och ett halft år, derunder flitigt besökande teatrarna och en lång tid i dagligt umgänge med J. Baggesen, som längre fram skulle blifva hans bittre motståndare. På våren 1808 for han till Schweiz, der han under vintern uppehöll sig hos fru Staël v. Holstein, och 1809 till Rom, hvarest han bodde tillsammans med Thorvaldsen. Under sin bortovaro från hemlandet skref Ö. några af sina yppersta arbeten, sorgspelen <i>Hakon Jarl</i> (i Halle), <i>Baldur hin gode</i> (Weimar), <i>Palnatoke</i> och <i>Axel og Valborg</i> (Paris) samt <i>Thors rejse til Jotunheim</i> (fem sånger), hvilken sedan blef inledning till »Nordens guder» och tillsammans med »Hakon Jarl» och »Baldur hin gode» utkom under titeln <i>Nordiske digte</i> (1807). Icke nöjd med den lycka hans arbeten gjorde i hans fädernesland, öfversatte skalden flere af dem på tyska och skref i Rom t. o. m. sorgspelet 
page_number=313, index= - Öhlenslæger (Oehlenschläger), Adam Gottlob - Öhringen. Se Oehringen - Öhrnberg, Karl Adolf 
<i>Correggio</i> på nämnda språk i det fåfänga hoppet att kunna blifva äfven tysk skald och såsom sådan vinna ännu större läsarekrets. Likaledes öfversatte han 1822–23 Holbergs lustspel på tyska. I Nov. 1809 kom Ö. tillbaka till Danmark, gifte sig i Maj 1810 med Kristiane Heger (f. 1782, d. 1841), fru Rahbeks syster, med hvilken han varit förlofvad sedan 1801. I Sept. s. å. utnämndes han till professor i estetik vid universitetet. Hans verksamhet på denna plats blef dock af mindre betydelse; bäst voro hans föreläsningar öfver Ewald och Schiller, med hvilka skalder han andligen var beslägtad. Deremot utkom under de närmast följande tio åren ett stort antal förträffliga dikter af olika slag, en samling romanser och den österländska sagan <i>Aly og Gulhyndy</i> (1811), romanscykeln <i>Helge</i> (1814), sorgspelen <i>Yrsa</i> (s. å.) och <i>Hagbarth og Signe</i> (1815), ett romantiskt drama, <i>Fiskeren</i> (1816), liksom »Aladdin» med österländskt motiv, <i>Hroars saga</i> (1817, skrefs under ett nytt besök i Paris), <i>Nordens guder</i> (1819) och sorgspelet <i>Erik og Abel</i> (1820). Men jämte dessa arbeten utgaf Ö. också flere rena obetydligheter, hvilka skarpt kritiserades af Baggesen och gåfvo anledning till en långvarig och häftig literär strid mellan honom och Ö:s beundrare. Visserligen hade Baggesen i det versifierade brefvet »Nureddin til Aladdin» 1806 hemburit Ö. sin hyllning, såsom den der egde poesiens underbara lampa, men den andliga olikheten mellan de båda skalderna var för stor, och Baggesen kunde icke uthärda att vara trängd i skuggan af en yngre medtäflare. I sjelfva verket hade han nog rätt, då han klandrade den dramatiska byggnaden i sorgspelet <i>Hugo von Rheinberg</i> (1813), sångspelet <i>Ludlams hule</i> (s. å.) och <i>Röverborgen</i> (1814), liksom när han förebrådde Ö. hans vårdslöshet i stil och versform, men han försyndade sig genom sitt hånfulla språk och sitt ringa erkännande af Ö:s vid samma tid utkomna värdefulla arbeten, och hans personliga utfall mot nationens uppburne skald väckte allmän ovilja. Ö. deltog sjelf föga i striden, men hans fåfänga sårades djupt, och försoning kom till stånd först vid Baggesens död, 1826, då Ö. skref en vacker epilog till teaterns minnesfest. 1827 utkom <i>Væringerne i Miklagard,</i> och då väckte Heibergs snillrika kritik fejden till nytt lif, i det han bestred Ö:s begåfning som dramatiker, på samma gång han berömde både »Aladdin» och hans nordiska dikter samt gaf honom sitt fulla erkännande såsom lyriker och framförallt som romansförfattare. Emellertid fick Ö. i Juni 1829 en lysande upprättelse, då Tegnér vid magister-promotionen i Lunds domkyrka krönte honom med en lagerkrans såsom »den nordiske sångarekungen». Kort derefter blef Ö. kreerad till filosofie doktor i Lund. 1828 hade Ö. utgifvit hjeltedikten <i>Hrolf Krake,</i> tolf sånger med ett nytt versmått, i hvilken han liksom i »Væringerne» kraftigt häfdade enheten mellan Nordens folk. Hans senare arbeten visade en märkbar afmattning och utgjordes af medelmåttiga tragedier och skådespel samt en mängd tillfällighetsstycken, och endast undantagsvis återfann man den förra storheten, såsom i tragedierna <i>Dronning Margareta</i> (1833), <i>Landet fundet og forsvundet</i> (1845) och i <i>Örvarodds saga</i> (1842). Deremot hade han nu den lyckan att vid teatern finna skådespelare, som i högre grad än de förre läto hans sorgspel komma till sin fulla rätt, så att flere af dessa, t. ex. <i>Dina</i> (1842) och <i>Kjartan og Gudrun</i> (1848), ehuru svagare än hans tidigare dramer, nu gjorde stor lycka. Att Ö:s skaldskap var på återgång, framgick äfven af de ofta smaklösa rättelser och ändringar, som han gjorde i sina äldre arbeten, under sträfvan efter en viss yttre korrekthet, hvilken dock vanns blott på bekostnad af deras ursprungliga friskhet. Med den estetiska lärodikten <i>Digtekunsten</i> och romanscykeln <i>Ragnar Lodbrok</i> (båda 1848) slutade hans alstring. Den 14 Nov. 1849 firades hans 71:sta födelsedag med en stor fest, vid hvilken alla Danmarks skalder täflade att hedra sin store mästare; vid samma tillfälle dekorerades han, som sedan 1839 bar titeln af etatsråd och sedan 1847 af konferensråd, med Dannebrogsordens storkors. Omkr. två månader derefter, d. 20 Jan. 1850, dog han en stilla död. — Ö., som Heiberg några år förut betecknat som »en digter uden mage, stor i fortrin, stor i fejl», har utöfvat ett mäktigt inflytande på danska literaturen och bidragit till dess pånyttfödelse i såväl innehåll som språk, hvarjämte han öppnat sinnena för forntiden och den nordiska gudaläran. Af hans skaldeverk äro de flesta öfversatta till tyska, åtskilliga äfven på svenska och engelska och några på franska. En kritisk upplaga af Ö:s <i>Poetiske skrifter</i> (32 bd) utgafs 1857–62 af F. L. Liebenberg. Hans lif är tecknadt i hans <i>Erindringer</i> (4 bd, 1850–51) och i Kr. Arentzens »Adam Öhlenschläger, literaturhistorisk livsbillede» (1879). Hans staty, af H. V. Biesen, restes 1861 och har sedan 1874 sin plats framför k. teatern. E. Ebg. 
<b>Öhringen.</b> Se Oehringen. 
<b>Öhrnberg,</b> Karl Adolf, finsk ämbetsman, föddes i Helsingfors d. 8 Maj 1813, blef student 1830, filos. kand. och mag. 1836 samt juris utriusque kand. 1853, fullgjorde derefter särskilda domareuppdrag, utnämndes 1855 till justitierådman i Helsingfors och befordrades 1874 till politie-borgmästare samt 1875 till justitieborgmästare i samma stad. Han fick sedermera hofrättsassessors titel. I det sedan början af 1860-talet uppspirande konstitutionella lifvet i Finland tog Ö. liflig del såsom Helsingfors' representant i det s. k. Januariutskottet 1862 och vid landtdagarna 1863–64, 1867, 1872 och 1877. Han valdes till medlem af flere utskott, bland hvilka må nämnas lag- och ekonomie-utskottet 1863–64 samt lagutskottet under de följande ständermötena. 1877 var han borgareståndets vice-talman. Ö., som ofta tog till ordet under debatterna, var icke i högre mening vältalig, men utöfvade genom omfattande juridiska insigter, frisinnadt uppfattningssätt och fast hållning ett mäktigt inflytande på borgareståndet, hvars majoritet i synnerhet i konstitutionella och grundlagsfrågor följde hans mening. Af styrelsen kallades han till 
page_number=314, index= - Öhrnberg, Karl Adolf - Öhrström, Vilhelm Ferdinand - Öi-fjord. Se Eidfjord - Öja. 1. Socken i Gotlands län - Öjaby, socken i Kronobergs län - Öje kapell. Se Malung - Öjeren, insjö i södra Norge - Öken. Se Öcken - Öklimat. Se Maritim - Ökloster. Se Öland (ö i Liimfjorden) - Ökna, socken i Jönköpings län - Ökna, gods i Floda socken, Oppunda härad, Södermanlands län - Öknebo härad, i Stockholms län - Öknebäck. Se Kronobäck 2 - Ökstock. Se Ekstock - Öl och ölbryggeri 
medlem af flere komitéer. Han dog plötsligt i Helsingfors under pågående landtdag, d. 2 Juni 1877. M. G. S. 
<b>Öhrström,</b> Vilhelm Ferdinand, läkare, född i Ystad d. 29 Aug. 1821, blef 1839 student i Lund samt 1844 filos. kand. och filos. doktor, hvarefter han egnade sig åt medicinska studier, aflade 1848 med. kandidat- och 1850 med. licentiatexamen, försvarade s. å. en afhandling för med. doktorsgrad: <i>Om bröstkorgens commotion,</i> och blef kirurgie magister samt erhöll 1861 med. doktorsdiplom. 1850 utnämndes Ö. till stadsläkare i Vadstena och var sedan 1851 derjämte andre läkare vid hospitalet i nämnda stad, kallades i Dec. 1853 till läkare vid Malmö hospital och utnämndes 1861 till öfverläkare vid Stockholms hospital samt e. o. professor i psykiatri vid Karolinska institutet. Under en tio månader lång utländsk resa 1858–59 besökte han hospital i åtskilliga delar af Europa och åhörde psykiatriska föreläsningar. Ö. lemnade 1882 sin befattning och afled i Stockholm d. 24 April 1891. I »Hygiea» (24:de, 28:de, 32:dra och 34:de banden) meddelade han åtskilliga artiklar af psykiatriskt innehåll. 
<b>Öi-fjord.</b> Se Eidfjord. 
<b>Öja.</b> 1. Socken i Gotlands län, Södra häradet. Areal 3,787 har. 897 innev. (1892). Ö. bildar med Hamra ett konsistorielt pastorat, Visby stift, Södra kontraktet. — 2. Socken i Kronobergs län, Kinnevalds härad. Areal 4,784 har. 1,164 innev. (1892). Annex till Bergunda, Vexiö stift, Kinnevalds kontrakt. — 3. Socken i Malmöhus län, Herrestads härad. Areal 712 har. 433 innev. (1892). Annex till Ystads stad, Lunds stift, Ljunits och Herrestads kontrakt. — 4. Socken i Södermanlands län, Vester-Rekarne härad. Areal 8,701 har. 1,567 innev. (1892). Ö. bildar med Vestermo ett till egaren af Stora Sundby patronelt pastorat, Strengnäs. stift, Vester-Rekafne kontrakt. 
<b>Öjaby,</b> socken i Kronobergs län, Kinnevalds härad. Areal 4,101 har. 432 innev. (1892). Ö. bildar med Härlöf ett prebendepastorat i Vexiö stift, Kinnevalds kontrakt, till hvilket kontrakt numera äfven annexet hör. 
<b>Öje</b> kapell. Se Malung. 
<b>Öjeren,</b> insjö i södra Norge, Akershus amt, mäter 94 qvkm. och har vid sin norra ände Lilleströmmen med flere såg- och hyfvelverk. Ö. genomflytes af Glommen, hvilken gör sitt utträde genom Mörkfossen, der en rörlig dambyggnad numera tjenar till reglering af vattenståndet och sålunda förebygger de öfversvämningar, som dessförinnan nästan årligen inträffade på sjöns norra, lågt liggande strand. Vid Ö. ligger Fladeby gård, dit societeten i Kristiania i slutet af 18:de och början af 19:de årh. brukade göra utfärder vid jultiden. E. H. 
<b>Öken.</b> Se Öcken. 
<b>Öklimat.</b> Se Maritim. 
<b>Ökloster.</b> Se Öland (ö i Liimfjorden). 
<b>Ökna,</b> socken i Jönköpings län, Östra härad. Areal 8,088 har. 1,068 innev. (1892). Annex till Alseda, Vexiö stift, Östra härads kontrakt. 
<b>Ökna,</b> gods i Floda socken, Oppunda härad, Södermanlands län, beläget vid den lilla sjön Floden, omfattar 11 3/5 form. mtl, jämte tegelbruk och ångsåg 1890 taxerade till 343,700 kr. Det af grefve K. G. Spens omkr. 1750 uppförda trevånings stenhuset ombyggdes 1862 fullständigt. Gården egdes 1427 af Laurens Ödhinsson af en slägt, som vid introduktionen 1625 kallades Lillie af Ökna. Vid ättens utgång ärfdes Ö. af slägterna Månesköld och Ulfsparre och såldes på 1690-talet till grefve J. Spens, hvars ättlingar afyttrade det 1774. Gården köptes 1842 af landshöfd. frih. J. K. Akerhielm (d. 1879), den egentlige ordnaren af Ö., och eges nu (1894) af kammarh. frih. K. G. Akerhielm. B. S. 
<b>Öknebo härad,</b> i Stockholms län, ingår i Södertörns domsaga och fögderi samt omfattar socknarna Södertelge landsförsamling, Tveta, Öfver-Jerna, Ytter-Jerna, Vårdinge, Turinge. Areal 42,995 har. 7,030 innev. (1892). 
<b>Öknebäck.</b> Se Kronobäck 2. 
<b>Ökstock.</b> Se Ekstock. 
<b>Öl</b> och ölbryggeri. Med öl i den vidsträcktare bemärkelsen af maltdryck förstas en i ett visst stadium af efterjäsning stadd alkoholhaltig dryck, beredd af mältad säd (»malt»), humle och vatten. För framställning af <i>malt</i> användes spanmål, företrädesvis korn. Af ett godt maltkorn fordras, att det skall vara jämnt (med afseende på kornens storlek), stridt (d. v. s. kornen väl utvecklade), af ljus och jämn färg, tunnskaligt och i brottet mjöligt, ej glasigt. Dessutom bör grobarheten vara hög och groningstiden jämn samt halten af qväfve icke för hög. För dessa vilkors uppfyllande kräfves i första rummet en god bergning under torr och tjenlig väderlek. Rått bergadt korn visar mörka spetsar och är till bryggeriändamål mindre tjenligt. Mähren och Böhmen hafva rykte att producera det bästa maltkornet. I Sverige erhålles ett tillfredsställande sådant i synnerhet på Gotland och Öland samt i Skåne, men äfven i andra delar af landet med kalkrik jordmån. Kornet bör, innan det användes för mältning, först uppnå en viss eftermognad genom »lagring» under minst 6–7 veckor. Det förvaras inom bryggeriet på särskilda, luftiga och torra »kornvindar», der det flitigt omskyfflas. — <i>Humlen</i> (se d. o.) förlänar ölet den angenämt beska smaken och bidrager till detsammas hållbarhet. Af humleplantan (<i>Humulus lupulus</i>) nyttjas de omsorgsfullt torkade, kotteliknande honblomhängena (»kopporna»). Humlens verksamma beståndsdelar förefinnas hufvudsakligen i det s. k. lupulinet l. humlemjölet, som bildas af sekret från glandler på blomhängenas fjäll. Vid längre tids lagring förlorar humlen i värde; detta kan emellertid delvis förebyggas genom »svafling». Inom humlemarknaden spelar produktionsorten en vigtig rol, i det den oftast till stor del bestämmer varans pris. I Böhmen och Bajern, hvilka land sedan gammalt äro kända för att lemna den bästa humlen (Saazer, Spalter), förseglas på många ställen humlebalarna under offentlig kontroll och förses med ursprungsbeteckning (»siegelgut»). I Sverige odlades humle förr allmänt; numera har dock humleodlingen derstädes alltmera kommit ur bruk. Försök, som på senaste tiden gjorts att här 
page_number=315, index= - Öl och ölbryggeri 
odla fin utländsk humle (Finspång, Vingåker), hafva emellertid gifvit tämligen goda resultat. De egenskaper, som humlen förlänar ölet, kunna i sjelfva verket icke åstadkommas genom några andra ämnen: det existerar icke något humlesurrogat. I gamla tider använde man dock i Sverige vid hembrygden äfven andra örter för att förläna ölet beska, i synnerhet getpors l. sqvattram (<i>Ledum palustre</i>) och pors (<i>Myrica Gale</i>). — Hvad slutligen <i>vattnet</i> beträffar, har mycket diskuterats och skrifvits angående sammansättningen af ett tjenligt bryggvatten. Ett sådant bör vara hvarken alltför hårdt eller alltför mjukt och ej i större mängd innehålla mikroorganismer, som kunna utveckla sig i vört eller öl. I öfrigt torde gälla, att ett godt dricksvatten också är ett godt bryggvatten. — <i>Maltdryckstillverkningen</i> sönderfaller i följande hufvudoperationer: maltberedning (mältning), vörtberedning, vörtens hufvudjäsning samt ölets efterjäsning eller lagring. 
Mältningen. Sedan det för maltberedning afsedda kornet omsorgsfullt sorterats och befriats från affall, dam m. m. (»putsats»), »stöpes» l. »blötes» detsamma i derför afsedda <i>stöpkar</i> med vatten, som efter behof ombytes. Kornet upptager dervid vatten och sväller. Stöpningstiden är beroende på vattnets och lokalens temperatur och uppgår i medeltal till 60–100 timmar. För beredandet af ett tillfredsställande malt är det af stor vigt, att kornet vid stöpningen upptager den rätta qvantiteten vatten. Bedömandet fordrar öfning och omsorg samt göres af praktikern med tillhjelp af vissa yttre kännemärken, hvilka hänföra sig till kornets olika elasticitet under olika stadier af stöpningen. Färdigstöpt föres kornet till <i>mälterigolfvet.</i> Mälteriet, vanligen inrymdt i bryggeriets källareafdelning i svala lokaler, med en temperatur af 8–9° C., har en mot fuktighet väl isolerad golfbeläggning af cement eller sten (ett utmärkt material för detta ändamål lemna Kinne-kulles kalkstensplattor samt skiffern från Sohlenhofen i Bajern). <i>Stöpmältan</i> utbredes här i bäddar till en höjd af 20–30 cm., och kornet börjar gro. Under groningen, som motsvarar växternas allmänna respirationsprocess, upptages syre, som syrsätter en del af de i kornen samlade näringsämnena under utveckling af värme. För att åstadkomma en jämn fuktighet och derigenom jämn groning omskyfflas (»kastas») mältan på bestämda mellantider, 6–8–12 timmar mellan hvarje gång, beroende på mältans temperatur, hvilken afläses på termometer och regleras genom kastning och bäddarnas utbredning; den bör icke öfverstiga 18–20° C. Under mältningen utvecklar kornet tvänne groddar, rotgrodden, som vanligen på tredje dygnet blir synlig vid kornets spets (<i>sprickning, sprickmälta</i>), samt bladgrodden, som framväxer på skalets innansida. Mältningen fortgår vanligen 7–10 dagar, beroende på årstid och temperatur, under det rotgrodden utvecklar flere trådar, hvilka på ett visst stadium sammanfilta mältan mellan kastningarna (<i>gripmälta</i>). Derefter benämnes mältan till mältningens slut <i>gammalmälta.</i> Efter slutad mältning visar grönmaltet en mjölig upplösning, d. v. s. kornens innehåll är luckert, ej mjölkigt. Bladgrodden har då i allmänhet nått en längd af 2/3–3/4, rotgrodden af 1–1 1/2 gånger kornets längd. För beredande af olika malt nyttjas vid mältningen något olika förfaringssätt. På senare tid har för besparing af utrymme och handarbete med framgång införts <i>pnevmatiskt</i> mälteriförfarande, hvarvid en jämn groning åstadkommes genom sugning eller blåsning af med vattenånga mättad luft genom mältan, hvilken på mekanisk väg arbetas. — Grönmaltet skall nu undergå en process af på en gång torkning och rostning (»kölning»). <i>Kölnan</i> består af eldstad med kalorifer, ett rum för värmens fördelning (<i>galten</i>) samt vanligen tvänne öfver hvarandra belägna perforerade bottnar för maltets torkning (<i>öfre</i> och <i>undre plåten</i>). Grönmaltet utbredes på den öfre plåten i tämligen tjocka bäddar och utsättes der för en temperatur af 30–40° C., hvarunder det vid behof omskyfflas (»vändes»). Derefter kommer maltet på den undre plåten under en temperatur af i början 35–40° C., som småningom stegras upp till 75°, i vissa fall ända till 90° vid <i>slutkölningen.</i> Kölningsprocessen varar 24–48 timmar. Vid kölningen lägges till en god del grunden till det blifvande ölets karakter, och förfarandet är väsentligen olika vid framställandet af olika maltsorter. Maltet kan nämligen i likhet med ölet hänföras till trenne hufvudtyper: det <i>bajerska</i> maltet, jämförelsevis starkt rostadt, kölnas till en början långsamt och försigtigt och slutkölnas vid omkr. 90° C. under fyra timmar; det <i>böhmiska</i> maltet kölnas försigtigt och länge vid låg temperatur, och man undviker vid slutkölningen närvaron af fuktighet och dermed sammanhängande stark rostning (sådant malt nyttjas till vårt s. k. pilsneröl); <i>Wienmaltet</i> slutligen står till egenskaper och framställningssätt emellan dessa båda (till denna typ hänför sig vårt lagerölsmalt). — <i>Färgmalt</i> är starkt rostadt och brändt malt, som nyttjas såsom tillsats för att gifva ölet en mörkare färg. — Det färdiga <i>kölnmaltet</i> befrias i särskilda maskiner från groddarna (»putsas») och lagras under en tid af minst 6 veckor före användningen antingen uppkastadt i högar i <i>maltkamrar</i> eller, bättre, i <i>silos,</i> d. v. s. väl täckta och för fuktighet skyddade förvaringsrum med trattformig botten, ur hvilka maltet vid behof nedifrån uttages. Maltet krossas nu i maltkrossen, som är försedd med ett eller tvänne par släta valsar. Härvid gäller det, att kornets hylsa icke för mycket söndermales, eftersom dess fragment sedermera (vid vörtens nedklarning) skola tjena såsom filtrermassa. 
Vörtberedningen sönderfaller i mäskningr nedklarning och humlekokning. Vid <i>mäskningen</i> användas tvänne hufvudmetoder: dekoktions- och infusionsförfarandet. Båda utföras på varierande sätt, hvarförutom de kunna med hvarandra kombineras. Vid framställandet af underjäst öl nyttjas allmänt <i>dekoktions-</i> l. <i>tjockmäskmetoden.</i> I <i>mäsk-karet,</i> ett cylindriskt kärl af trä eller jern, försedt med en inrättning för verksam omröring samt medelst rörledning och, 
page_number=316, index= - Öl och ölbryggeri 
om så fordras, pump stäldt i förbindelse med <i>mäskpannan,</i> tillsättes till den för en brygd afsedda qvantiteten krossadt malt en beräknad mängd vatten, minst dubbelt så mycket som den åsyftade mängden färdigt öl. I medeltal komma på en hl. malt 300–350 l. vatten, hvaraf något mera än en tredjedel tillsättes maltet kallt, mindre än en tredjedel i pannan upphettas till kokning och den sista tredjedelen vid processens slut användes till <i>efterlakning.</i> Genom försigtig tillsats af kokande vatten från pannan under ständig omröring höjes temperaturen i mäsk-karet på 20–30 minuter till 35° C. Ungefär en tredjedel af mäsken tages så tjock som möjligt i pannan, som är af koppar eller jern och liksom mäsk-karet försedd med rörverk, och upphettas der under ständig omröring till kokning under ungefär en half timme, hvarefter den het återföres till mäsk-karet, der temperaturen härvid skall stiga till 50–54° C. Samma operation upprepas för andra gången, hvarvid temperaturen i mäsk-karet stiger till 63–65° C. Tredje gången tages i pannan blott den tunnare delen af mäsken (<i>tunnmäsk</i>). Efter återpumpning i mäsk-karet skall <i>slutmäskningstemperaturen</i> uppgå till 70–75° C. Ofta kokas endast tvänne tjockmäskar, i hvilket fall denna slutmäskningstemperatur skall uppnås efter andra kokningen. Vid denna temperatur förblir mäsken utan omröring 1/2–1 timme, under det <i>försockringen</i> fullbordas och de tomma kornhylsorna (<i>drafven</i>) afsätta sig. Der vid »dubbelt bryggverk» särskildt <i>silkar</i> finnes för att fortast möjligt få mäsk-karet tillgängligt för nästa brygd, öfverföres mäsken efter slutmäskningen deri för att hvila. — Vid <i>infusionsförfarandet,</i> som är det ursprungliga, men numera hos oss användes hufvudsakligen vid tillverkning af svagare och billigare öfverjästa maltdrycker, kommer mäsken icke till kokning. Antingen inmäskas med kallt eller ljumt vatten, hvarefter temperaturen genom tillsats af hett vatten eller medelst direkt eller indirekt ånga småningom höjes till slutmäskningstemperatur, eller tillsättes det krossade maltet till vatten af så hög temperatur (omkr. 80° C.), att mäsken efter blandningen innehar den rätta slutmäsknings-temperaturen. — <i>Nedklarningen</i> åsyftar att skilja den klara vörten från drafven. För detta ändamål är mäsk-karet eller silkaret (der sådant nyttjas) försedt med dubbla bottnar, den öfre bestående af perforerade kopparplattor. På denna lägger sig drafven såsom ett fast lager, hvarigenom vörten klart filtreras, då den genom vid karets botten anbragta rör aftappas. Så snart vörten afrunnit, verkställes <i>efterlakningen,</i> hvarvid genom pågjutning af vatten med en temperatur af omkr. 75° C. de sista resterna af socker m. m. i drafven tillvaratagas. Efterlakningsvörten kan förenas med den förut vunna; hos oss förarbetas den dock i många fall för sig till svagdricka. — Vörten tages nu i pannan och försättes med humle (<i>humlekökningen</i>). Vid dubbelt bryggverk finnes för detta ändamål särskild vörtpanna. På 100 kg. malt komma 0,75–2 kg. humle alltefter karakteren af det öl man vill framställa samt humlesortens godhet. Tillsatsen sker antingen på en gång eller i flere portioner under kokningen, som varar 1 1/2–3 timmar. Derunder koncentreras vörten till den önskade styrkan, från humlen upptagas lösliga beståndsdelar, och koagulerbara ägghviteämnen utfällas. De ur humlen upptagna ämnena äro förnämligast eteriska oljor, humleharts, bitterämnen samt humlegarfsyra, hvilken sistnämnda i sin mån bidrager att utfälla ägghviteämnena, i det den med vissa klasser af dessa ingår olösliga föreningar. — Under mäskningen hafva maltets lösliga beståndsdelar öfvergått i vörten såsom <i>extrakt.</i> Vid kornets groning i mälteriet utvecklas <i>diastas,</i> ett s. k. enzym, som till sin kemiska sammansättning står ägghviteämnena nära och besitter förmågan att öfverföra stärkelse i sockerarter och dextrin. Denna inverkan är kraftigast vid 70–75° C., eller den temperatur, som användes vid slutmäskningen, men upphör vid kokning, då diastasen förstöres. Vörtens extrakt innehåller derför ur maltets stärkelse vunna sockerarter: <i>dextros, saccharos</i> och <i>maltos,</i> vidare <i>dextrin</i> samt en serie till sin sammansättning mellan detta och sockerarterna stående ämnen, <i>maltodextriner</i> l. <i>amyloiner</i> (= <i>isomaltos</i>). Extraktets öfriga beståndsdelar äro: <i>gummiämnen, rostprodukter</i> (karamel m. m.), <i>qväfvehaltiga ämnen</i> (agghvite-ämnen, amider, asparagin, kolin), lösliga <i>humlebeståndsdelar</i> (bitterämnen, eteriska oljor) samt slutligen <i>oorganiska salter.</i> Hufvudbeståndsdelarna äro maltos (50–60 proc.) och dextrin (15–25 proc.). — Vörtens extrakthalt eller <i>styrka,</i> d. v. s. mängden af lösta beståndsdelar, som innehållas i en viss qvantitet vört, kan beräknas ur dess egentliga vigt. I praktiken betjenar man sig härvid af en särskildt konstruerad areometer, <i>saccharometern</i> l. <i>ölprofvaren.</i> Sådana förekomma efter flere system med olika gradering. Den numera vanligast använda, konstruerad af Balling, angifver i procent och tiondedelar deraf (»grader») vörtens extrakthalt, beräknad såsom rörsocker. Koncentrationen hos vörten vexlar betydligt för olika slag af maltdrycker. Denna <i>ursprungliga extrakthalt</i> går t. ex. för svagdricka ned ända till 3 proc.; för porter kan den deremot öfverstiga 20 proc. Balling. — Efter humlekokningen pumpas den heta vörten upp till kylapparaterna, sedan den först passerat humlesilen, der humlen qvarhålles. Vanligen användas öppna <i>kylskepp,</i> flata, rektangulära kärl af jern, der vörten i ett tunnt skikt med stor yta så hastigt som möjligt afkyles med tillhjelp af roterande fläktar. Härvid kommer den varma vörten i intim beröring med luften, hvarur den absorberar syre, som delvis kemiskt bindes, och hvars närvaro är nödvändig för den följande jäsningen. På senare tid har man sökt ersätta det öppna kylskeppet med slutna apparater för vörtens afkylning och luftning, hvarigenom denna undgår att komma i beröring med bakterier och andra jäsningsorganismer, hvilka alltid förekomma i luften och kunna menligt inverka på jäsningens normala förlopp samt ölets smak och hållbarhet. I allmänhet gifver icke kylskeppet åtminstone under den varmare årstiden en 
page_number=317, index= - Öl och ölbryggeri 
tillräcklig afkylning, utan denna måste fortsättas med andra kylapparater, vare sig med isvatten eller med artificiel köld, frambringad genom <i>köldmaskiner.</i> Under afkylningen utskiljas ur vörten flockar af förnämligast ägghviteämnen (<i>druf</i>), hvilka dels afsätta sig på kylskeppets botten, dels aflägsnas genom filtrering genom de s. k. <i>droppsäckarna.</i> 
Vörtens hufvudjäsning. Genom jäsningen förvandlas slutligen vörten till öl, i det en del af extraktets sockerarter öfverföres i alkohol och kolsyra. Jäsningen förlöper i tvänne afdelningar: hufvudjäsningen och efterjäsningen. — Vid maltdryckstillverkningen skiljer man på tvänne arter af jäsning, nämligen under- och öfverjäsning. <i>Underjäsning</i> nyttjas numera allmänt vid framställningen af bättre, buteljerade maltdrycker, exempelvis vårt vanliga lager- och pilsneröl, dock i allmänhet ej för porter. Den till + 5–10° C. afkylda vörten ledes genom rörsystem af koppar ned i <i>jäskällaren,</i> som bör hålla en konstant temperatur inom dessa gränser, och fördelas der i <i>jäskaren,</i> vanligen runda eller ovala (af trä) eller rektangulära (af skiffer), rymmande omkr. 30 hl. Här försättes vörten med jäst (»jästas»). Bryggerijästen utgöres af vegetationer af mikroskopiska, encelliga organismer, tillhörande knoppsvamparnas ordning och sedan gammalt sammanfattade under namnet <i>Saccharomyces cerevisiae.</i> De fortplanta sig genom knoppning eller under abnorma omständigheter äfven genom sporer, som bildas i cellens inre. Cellerna äro sferiska eller äggformiga, och deras storlek uppgår i medeltal till 0,01 mm. Den senare tidens forskningar på detta område hafva lagt i dagen, att under det gemensamma namnet döljer sig ett flertal arter och raser, hvilka utöfva en högst olikartad inverkan på jäsningsförloppet och ölets karakter. Den danske forskaren professor Emil Chr. Hansen har på detta område inlagt de största förtjenster och åstadkommit en fullständig revolution inom bryggeri-industrien. Han har påvisat, att uti den vanliga bryggerijästen i regeln förekomma flere olika raser af <i>kultur-</i>jäst och dessutom ur luften kommande <i>vilda</i> jästarter, af hvilka somliga orsaka sjukdomar i ölet, i det detta antingen ej kan förmås att klarna (»jästgrumling») eller antager en dålig lukt och genomträngande bitter smak. För att förebygga dessa faror äfvensom sådana, hvilka orsakas af närvaron af bakterier, som verka i samma riktning, samt för att dessutom ernå en jämn och likformig produkt har Hansen påvisat, att man bör använda kulturjäst af endast en enhetlig ras, och utarbetat en fullständig metod för jästens »renodling». Med användande af steriliseradt vörtgelatin och under kontroll af mikroskopet isolerar man en enda cell af den önskade jästrasen. Sedan denna cell på gelatinet bildat en för ögat synlig koloni, ympas derifrån i steril vört under omsorgsfullt utestängande af hvarje infektion från luften eller annorledes. Genom lämplig behandling utvecklas nu en vegetation, tillräckligt stor att införas i den praktiska driften. På denna väg har man lyckats konstatera, att af kulturjäst finnes ett stort antal väl karakteriserade raser, hvilka vid ölberedningen sinsemellan skilja sig i afseende på förmåga att förjäsa en större eller mindre del af vörtens extrakt (<i>utjäsningsgrad, attenuation</i>), att efter hufvudjäsningens slut afsätta sig och lemna ölet klart (<i>klaring, skärning</i>) samt vidare att förläna ölet hållbarhet, arom m. m. Genom planmässigt urval har alltså tillverkaren i sin hand att tillförsäkra sig en jästras, som i dessa afseenden lämpar sig för den produkt han önskar framställa och de förhållanden, som råda i hans drift. För att i driften kunna med korta mellantider införa absolut ren jäst i större mängder än som lämpligen kunna framställas på det fysiologiska laboratoriet, har man konstruerat <i>renjästodlings-</i> eller <i>propageringsapparater,</i> der renkulturen införes och den rena jästen kommer i beröring med endast steril vört samt luft, som medelst filtrering genom bomull befriats från alla organiska frön. Hansen har jämväl utarbetat en fullständig metod för jästens fysiologiska och mikroskopiska analys, med hvilkens tillhjelp man är i stånd att i tid upptäcka föroreningar i bryggerijästen af vare sig bakterier eller vildjäst och sålunda förebygga kalamiteter. — Vid jästningen tillsättas 0,4–0,6 l. tjockflytande jäst till 1 hl. vört, hvarefter det hela kraftigt sammanröres. Då man har till förfogande endast en mindre qvantitet jäst eller jäst, som blifvit försvagad, användes s. k. <i>härföring,</i> då jästen tillsättes en mindre mängd vört, hvilken, så snart den kommit i jäsning, fördelas på ett lämpligt antal med vört delvis fyllda jäskar. Under jäsningen föröka jästorganismerna sig i en för dem lämplig näringsvätska. Ett under jästens lifsprocess alstradt enzym, <i>invertin,</i> spjelkar (inverterar) vörtens sammansatta sockerarter till enklare sådana, hvilka sedan sönderdelas i alkohol och kolsyra, hvarjämte i små mängder bildas andra ämnen, såsom glycerin och bernstensyra. 12–20 timmar efter jästningen visar sig på karets yta ett tätt, hvitt skum (<i>ankommandet</i>); småningom höjer sig skumtäcket, börjande från randen, till ulliga »krusor», hvilka slutligen kunna nå en höjd af ett par decimeter. På krusornas ojämna yta synas bruna fläckar af utskildt humleharts m. m. Mot hufvudjäsningens slut sjunka krusorna småningom samman och bilda slutligen ett smutsbrunt »täcke», bestående af ägghviteämnen, humleharts, jästceller m. m. — Hufvudjäsningen varar 8—12, sällan 14 dagar; förloppets hastighet bestämmes i första rummet af jästrasen och temperaturen. Under jäsningen utvecklas värme, hvarför temperaturen i jäskaren i allmänhet måste regleras medelst »is-simmare» eller artificiel köld. Med saccharometern förvissar man sig dagligen om huru mycket förjäsningen framskrider. Då den jäsande vörten utom extrakt innehåller äfven alkohol, som är lättare än vatten, gifver saccharometern endast ett uttryck för den <i>skenbara utjäsningsgraden;</i> den verkliga är alltid lägre. Då saccharometern på 24 timmar visar en utjäsning af endast 0,05–0,2 proc., är hufvudjäsningen slutad och <i>färskölet</i> färdigt att »fata» eller »slanga». Såsom kännemärke härpå 
page_number=318, index= - Öl och ölbryggeri 
begagnar sig den praktiske bryggaren jämväl af ölets utseende i profglaset. Den skenbara utjäsningsgraden är nu i allmänhet 50–70 proc., d. v. s. så stor del af vörtens ursprungliga extrakthalt synes vid afläsning på saccharometern hafva genom jäsning bortgått. 
Ölets efterjäsning l. lagring. Vid fatningen aflägsnas först »täcket», hvarefter ölet uttappas ur jäskaren samt med tillhjelp af gummislangar och rörledningar af koppar öfverföres till <i>lagerkällaren.</i> På jäskarens botten tillvaratages den rena delen af den nybildade jästen, som finnes inlagrad mellan tvänne skikt af förorenad jäst, hvilken aflägsnas och kan användas vid brännerierna. <i>Satsjästen</i> urvattnas och förvaras väl afkyld under vatten till användningen (i regeln högst 24 timmar). I lagerkällaren, som bör hålla en konstant temperatur af + 0,5 till 2° C., fylles ölet på invändigt hartsade <i>lagerfat</i> (om 20–60 hl.) ända upp till sprundhålet, en på fatets öfre sida anbragt öppning, som under större delen af lagringstiden lemnas öppen. Efterjäsningen har ett betydligt lugnare förlopp än hufvudjäsningen och består deruti att extraktets maltodextriner (isomaltos) småningom sönderdelas i dextrin och socker, hvilket senare förjäses af den jäst, som vid fatningen befinner sig sväfvande i vätskan. Under den första lagringstiden visar sig öfver sprundhålet en skumhufva och ölet »stöter ut»; dervid aflägsnas utskildt humleharts och andra föroreningar. Under denna tid påfylles lagerfatet vid behof, vanligen tvänne gånger, med klart öl eller vatten. Småningom försvinner skumhufvan, och ölet bör då vara klart, i det den sväfvande jästen afsatt sig på bottnen. Om ölet visar sig icke vilja »klara», kan man underhjelpa detta genom att i lagerfatet anbringa spånor af hassel eller bok, på hvilka jästen lättare afsätter sig. — Lagringen varar 1–3 månader och deröfver. Någon tid innan ölet är färdigt till tappning, brukar man sprunda fatet, i det man tilltäpper sprundhålet för att tvinga den kolsyra, som derefter bildas, att qvarstanna i ölet. Om lagerkällaren är tillräckligt kall, är detta i allmänhet obehöfligt, enär det kalla ölet håller kolsyra i tillräcklig mängd absorberad. Det för konsumtion färdiga ölet tappas från lagerfatet genom dess tapphål antingen på mindre försändningsfat (»fatöl») eller på flaskor. Dervid undvikes, att den aflagrade jästen uppröres och att kolsyra går förlorad. Vid tappningen på buteljer nyttjas vanligen tryck medelst luftpump. I det fall att ölet efter slutad lagring ännu icke är »blankt», filtreras detsamma under tryck i särskild filtreringsapparat genom träull, papper e. dyl. 
<i>Öfverjäsning</i> användes i Sverige numera endast vid beredningen af svagdricka, »dubbelöl», »julöl», »svensköl» samt dessutom i allmänhet porter. Hufvudjäsningen förlöper vid högre temperatur, 10–15° C. Den använda jästen tillhör särskilda öfverjästraser, hvilka besitta egenskapen att under hufvudjäsningen stiga upp till den jäsande vörtens yta, der de bilda ett gulaktigt täcke. Genom den högre temperaturen förlöpa jäsningsfenomenen snabbare och kraftigare, och tillsatsen af jäst vid jästningen behöfver icke vara så riklig som vid underjäsningen. Öfverjäsning kombineras vanligen med infusionsmäskning. Hufvudjäsningen sker antingen i jäskar eller vanligen direkt på försändningsfaten, i hvilket fall jästningen dock, sker i öppna kar, ur hvilka sedan faten (1/2–4 hl.) fyllas sprundfulla. Under hufvudjäsningen utstötes genom sprundhålet en stor del af jästen, som uppstiger till ytan, tillsammans med humleharts och öl, som uppsamlas i rännor. Faten fyllas vid behof. Vid karjäsning aflägsnas jästtäcket genom skumning och tillvaratages; vid fatjäsning tillvaratages jästen i rännorna. Efterjäsningen förlöper vanligen på samma fat, eller ock »afdrages» ölet från bottenjästen på andra lagerfat. — Öfverjäsningsmetoden är den äldsta. Jäsningens raskare förlopp vid högre temperatur medgifver väsentliga besparingar vid anläggningen. Icke dess mindre har detta förfarande hos oss och på kontinenten nästan helt och hållet utträngts af den bajerska underjäsningsmetoden, då fråga är om framställande af bättre och hållbarare maltdrycker. 
Vid <i>förvaring af maltdrycker</i> vid högre temperatur inträffar, att den jäst, som alltid der är tillstädes, småningom börjar att vegetera: i flaskan eller fatet afsätter sig en bottensats, och ölet blir mer eller mindre oklart, i synnerhet om, såsom ofta är fallet, vildjäst och bakterier finnas närvarande. För att icke förderfvas bör derför ölet hos konsumenten förvaras på ett kallt ställe. För att öka ölets hållbarhet under längre förvaring, särskildt under den varma årstiden eller i tropikerna, brukar man pasteurisera detsamma, hvilket sker genom försigtig upphettning till 50–70° C. under ett par timmar, då närvarande jäst och andra mikro-organismer dödas eller åtminstone försvagas. Det förtjenar påpekas, att upphofsmannen till detta förfarande, som vunnit en vidsträckt användning för konservering af allahanda mat- och dryckesvaror, är vår berömde landsman Karl Vilhelm Scheele, hvilken redan 1782 anbefallde detsamma till användning för ättika, som derefter kunde utan förändring förvaras. Pasteuriseringen af öl måste ske mycket varsamt och inverkar alltid ofördelaktigt på smaken, som förlorar i friskhet, hvarförutom färgen blir mörkare. 
Olika slag af maltdrycker. Liksom maltet kan äfven det underjästa ölet hänföras till trenne hufvudtyper: 1) <i>den bajerska typen,</i> af starkt rostadt malt, vanligen försatt med färgmalt; ett mörkt, aromatiskt, dextrinrikt öl af jämförelsevis låg utjäsningsgrad; 2) <i>den böhmiska typen</i> (<i>pilsner</i>), af svagt kölnadt malt med riklig tillsats af humle vanligen icke blott vid kokningen, utan äfven under jäsningen i jäs- eller lagerkällaren; ett ljust, lättdrucket, humle-bittert öl med vinartad smak; 3) <i>Wien-typen,</i> hvarmed äfven det nordtyska ölet öfverensstämmer, och som till egenskaper och tillverkning står emellan de båda förstnämnda. — <i>Weissbier,</i> sådant det förekommer i Tyskland, särskildt i Berlin och äfven i München, är ett öfverjäst öl, helt och hållet eller delvis brygdt 
page_number=319, index= - Öl och ölbryggeri 
på mältadt hvete. — I <i>England</i> användes ännu hufvudsakligen öfverjäsning för framställning äfven af starkare och bättre ölsorter. <i>Porter</i> (se d. o.) och <i>stout,</i> som till sina egenskaper nära öfverensstämma, tillverkas af starkt rostadt och brändt malt och inbryggas starkt (ursprungliga extrakthalten ofta öfver 20 proc.). <i>Ale,</i> ett ljust, starkt humladt öl, har en ursprunglig extrakthalt af ända till 20 proc. Englands äldsta, berömdaste och största bryggerier äro belägna i den lilla staden Burton on Trent. — I <i>Belgien</i> tillverkas ölsorter, som väsentligen afvika från öfriga inom Europa förekommande, näml. <i>Lambic, Faro</i> och <i>Mars.</i> Vid mäskningen, som sker enligt infusionsmetoden, nyttjas utom malt äfven omältad säd, företrädesvis hvete, hvilket delvis tillsättes i form af gröpe. Vörten öfverlemnas åt sjelfjäsning förmedelst de jäsningsorganismer, som förekomma i luften. Hela jäsningsförloppet tager i anspråk en tid af 20—24 månader. Ölet, som utmärker sig genom stor hållbarhet, innehåller stora mängder mjölksyra och försättes vid förtärandet med socker. — Det i <i>Sverige</i> bryggda <i>bajerska ölet</i> l. <i>lagerölet</i> öfverensstämmer med Wien-typen, liksom vårt <i>pilsneröl</i> öfverensstämmer med den böhmiska. Det förra inbrygges med en ursprunglig extrakthalt af i medeltal 12–14 proc., det senare något litet svagare. <i>Iskällaredricka</i> l. <i>lagerdricka</i> är ett svagare, underjäst öl (ursprunglig extrakthalt 7–10 proc.). <i>Pilsnerdricka</i> är ett starkt humladt, ljust öl af samma ursprungliga extrakthalt. <i>Exportöl</i> är starkt inbrygdt (14–18 proc.) och ofta pasteuriseradt. Den vigtigaste af öfverjästa maltdrycker är hos oss <i>fatsvagdrickat,</i> med en ursprunglig extrakthalt af 3–7 proc. Som redan är nämndt, vinnes en del svagdricka vid ölbryggerierna ur efterlakningsvörten. <i>Svensköl, dubbelöl, marsol, julöl</i> äro starkare öfverjästa maltdrycker. Vår <i>porter</i> öfverensstämmer med den engelska och framställes mestadels genom öfverjäsning. 
Maltdryckernas sammansättning. Maltdryckernas halt af alkohol och extrakt är direkt beroende af stamvörtens ursprungliga extrakthalt (<i>inbryggningen</i>) och utjäsningsgraden, d. v. s. den mängd af vörtens extrakt, som vid jäsningen sönderdelats i alkohol och kolsyra, och den kan sålunda naturligen variera inom vida gränser, hvilket närmare framgår af nedanstående analyser (se tab. å nästa sp.). 
Om ölbeskattning se Maltskatt, till hvilken art. här må tilläggas, att ölskatt sedan d. 1 Okt. 1891 är införd jämväl i Danmark, der en <i>fabrikatskatt</i> drabbar alla maltdrycker med en alkoholhalt af öfver 2,25 vigtprocent, hvaremot de, som falla under denna gräns, äro från beskattning fritagna. I Sverige har frågan om sådan beskattning under en tid varit skjuten åt sidan, men nu åter kommit på dagordningen. En k. komité utarbetade under åren 1891 och 1892 tvänne förslag till skattelag, det förra gående ut på en maltskatt af 10 öre pr kg. för allt för industriel tillverkning afverkadt malt, det senare detta likt, men med fritagande af svagdricka från beskattning. Intetdera förslaget har emellertid af riksdagen behandlats. Ett tredje skatteförslag har (1893) utarbetats i Finansdepartementet, i hufvudsak öfverensstämmande med det sistnämnda, i det svagdricka med intill 6 proc. extrakthalt hos stamvörten skulle fritagas från den maltskatt af 10 öre per kg., som skulle drabba alla starkare inbrygda maltdrycker. För närvarande är maltdryckstillverkningen inom europeiska stater obeskattad endast i Sverige och Schweiz. 
  Alkoholhalt i vigtsproc. Extrakthalt i proc. Stamvörtensstyrka i proc.Ball. Porter 6,1  7,2 18,5 Svenska Lageröl 4,2  5,8 13,9 Svenska Pilsneröl 3,8  4,8 11,9 Svenska Lagerdricka 2,6  3,3  8,5 Svenska Svensköl 2,5  7,5 12,2 Svenska Svagdricka 1,0  2,9  5,0 Svenska München-lageröl 3,9  7,1 14,5 Utländska  » -vinteröl3,3  7,2 13,6 Utländska  » -bocköl 4,7 11,3 19,9 Utländska Wien-lageröl 3,7  5,7 13,2 Utländska Böhmiskt lageröl 3,4  5,5 12,4 Utländska Engelskt ale 4,9  6,0 15,4 Utländska Belgiskt Lambic 6,4  4,5 16,5 Utländska  
Framställningen af jästa drycker af korn och annan spanmål har otvifvelaktigt varit känd sedan mycket långt tillbaka. Herodotos berättar om egypterna, att de beredde sitt »vin» af korn. Archilochos (omkr. 700 f. Kr.), Aischylos och Sofokles omnämna »kornvin» såsom något för grekerna bekant. Enligt Plautus skall ölet (<i>cerealis liquor</i>) hafva njutits och offrats vid Ceresfesterna. Plinius berättar, att öl — han kallar det <i>cerevisia</i> l. <i>cervisia</i> — nyttjades i Gallien och Spanien, och Tacitus uppgifver, att »kornsaft» var en hos de gamle germanerna vanlig dryck. Helt säkert hafva ölliknande drycker länge varit kända och brukade af de germanska folken och utgjort en hufvudbeståndsdel af undfägnaden vid deras gästabud. De tyska sagorna knyta ölets uppfinning vid en konung Gambrinus, hvilket namn otvifvelaktigt är en förvrängning af Jan primus, d. v. s. hertig Johan I af Brabant (död 1294), hvilken lät upptaga sig såsom hedersmedlem i Bruxelles' bryggaregille och ännu i dag betecknas som ölets och öldrickarnas skyddspatron. I Tyskland utvecklade sig ölbryggningen tidigt till en blomstrande handtering, som bedrefs redan under 12:te och 13:de årh. i synnerhet i klostren; enligt en uppgift skall derstädes i 15:de årh. hafva brygts ett starkare öl för patres (»patresbier») och ett svagare för konventet (»kovent»). Klostren gingo äfven i spetsen för humleodlingen. Flere tyska städer voro särskildt berömda för sitt öl, så t. ex. Braunschweig för sin »mumma». — Våra nordiska förfäder synas redan tidigt hafva känt och nyttjat mjödet, en i viss mån ölliknande dryck, beredd af honing genom jäsning. Vid en tid, då de 
page_number=320, index= - Öl och ölbryggeri 
ännu icke voro bofasta, utan stadda på vandring, torde honing af vildbin hafva varit för dem städse lätt tillgänglig; de behöfde då endast af denna framställa en lämplig sockerlösning och öfverlemna densamma åt sjelfjäsning med tillhjelp af de jäsningsorganismer, som allestädes förefinnas i luften. Då de sedermera blefvo bofasta och utvecklade åkerbruk, blef sannolikt tillgången på vildhoning svårare på grund af flitig skattning i nybyggenas omnejd. Man lärde sig då, att äfven ur groende säd kunde framställas sockerlösningar, hvilka vid förjäsning lemnade ett lämpligt surrogat för mjödet. Den gamla Eddan nämner också på flere ställen samtidigt mjöd och öl[1], af hvilka städse det förra betecknas såsom förnämligare. Småningom blef ölet äfven i Norden hufvuddrycken vid hvarje gille, och hvilken rol det hos oss en gång spelat synes bäst af sådana i språket bevarade uttryck som »barns-öl, »graföl», »ölsinne», »taga öl för ärende». Under medeltiden och långt senare skeppades öl i stor mängd till de skandinaviska landen från tyska städer och utgjorde en af Hansans vigtigare handelsartiklar. Omtyckta ölsorter voro bl. a. Braunschweiger-mumma, Pryssing (d. v. s. preussiskt öl), Danziger-, Lybecker-, Rostocker- och Stralsunder-öl samt Barst-öl (från Barth i Pommern) och Eimbecker-öl (hvaraf det tyska ordet <i>bock,</i> »bock-bier»). — I Sverige utvecklade sig småningom ur hembrygden handbryggerier, och redan under Gustaf Vasas tid bestämdes rättigheten till ölbryggning till afsalu genom särskilda privilegier samt blef jämväl belagd med skatteafgift, som äfven, ehuru i mindre mån, drabbade hembrygden. Maltdryckstillverkningen hos oss qvarstod länge på handtverkets ståndpunkt, och hembrygden utöfvades i stor utsträckning i synnerhet vid högtider, i det hvarje husmoder satte en ära uti att kunna brygga ett godt öl. Våra äldre maltdrycker kunde hänföras till tvänne grupper: svagöl l. dricka samt starköl l. dubbelöl, hvilka beteckningar återfinnas såväl i Gustaf Vasas förordningar som i Bellmans sånger. Först med införande af den bajerska underjäsningen och dekoktionsmäskning uppsvingade sig vår maltdryckstillverkning till en verklig industri. Banbrytaren i denna riktning var hos oss f. d. löjtnanten Fredrik Rosenqvist af Åkershult, som 1843 anlade det första underjäsningsbryggeriet efter tyskt mönster i Stockholm vid Södra Tullportsgatan (nuv. Östgötagatan). Tillverkningen vid »Tyska bryggeriet», såsom det kallades, leddes af den tyske bryggmästaren Franz Adam Bechmann. Den vigtiga förbättringen trängde sig snart igenom, och genom ångkraftens användande och de mindre kapitalens sammanslutning i aktieföretag har maltdryckstillverkningen i Sverige svingat sig upp till en af landets förnämsta industrier. — Se Jul. E. Thausing: »Die theorie und praxis der malzbereitung und bierfabrikation» (4:de uppl. 1894), »Meddelelser fra Carlsberg-laboratoriet» (Köpenhamn) och »Svenska Bryggareföreningens Månadsblad». 
 Tillverkning och förbrukning af maltdrycker 1888–1889.   Tillverkning Förbrukning  Antalbryggerierqvantitet hl.pr. innevånareliterqvantitet hl.pr. innevånareliter  Tyska riket  26,232  48,354.218  103,21  47,573,029  101,54 Bajern särskilt  5,260  14,064,842  263,40  12,311,799  227,15 Österrike-Ungern  1,942  13,142,842  34,69  12,933,001  34,14 Italien  139  137,745  0,48  216,137  0,76 Storbritannien och Irland  11,997  46,861,584  121,70  46,028,860  119,55 Frankrike  2,774  8,382,954  21,93  8,568 747  22,42 Rysland  1,323  3,763,554  3,53  — —  — Finland  —  157,265  7,45  — —  — Holland  546  1,521,498  34,18  1,507,998  33,88 Belgien  2,759  10,165,582  184,16 10,266,486  185,99 Sverige[2]  374  900,000  18,96  903,300  19,02 Norge  47  479,116  24,08  479,216  24,08 Danmark  280  2,000,000  95,40  1,984,902  94,68 Grekland  6  30,000  1,52  31,500  1,59 Rumanien  —  34,000  0,63  34,500  0,64 Schweiz  423  1,033,000  35,21  1,075,641  36,86 Serbien  13  50,000  2,49  53,351  3,65 Bulgarien  13  25,000  0,79  26,500  0,84 Spanien  60  120,000  0,68  — —  — Nord-Amerikas För. stater  2,144  31,460,978  57,20  31,503,270  57,28  A. C. 
 
 [1] Det nordiska ordet <i>öl,</i> Eng. <i>ale,</i> anses bildadt af roten i Fornnord. verbet <i>ala</i> (motsv. Lat. <i>alere</i>), föda, nära. Det tyska och det holländska ordet för öl är <i>bier</i> (Eng. <i>beer,</i> Fr. <i>bière</i>), af Fornhögt. <i>bior</i> (Isl. <i>bjórr</i>), som af språkforskarna numera sammanställes med det tyska verbet <i>brauen</i> (Eng. <i>brew</i>), blanda, brygga.  [2] I dessa uppgifter ingå icke svagdricksbryggerierna och deras tillverkning. 
page_number=321, index= - Öland, ö i Östersjön, Götalands och hela Sveriges minsta landskap 
 <b>Öland,</b> ö i Östersjön, Götalands och hela Sveriges minsta landskap, är beläget mellan 56° 12' och 57° 22' n. br. samt 1° 41' och 0.° 54 1/2' v. lgd från Stockholms observatorium. Ön är genom Kalmar sund skild från fastlandet på ett afstånd af knappt 4 till 25 km. och omgifves i öfrigt af Östersjön. Hela området, ingående i Kalmar län och stift, utgör 1,345,6 qvkm., hvaraf 1,339,4 qvkm. land och 6,2 qvkm. vatten. Af den ringa vattenarealen upptager den lilla insjön Hornsviken hälften; vattendragen, af hvilka ganska många utrinna vid östra kusten, äro obetydliga. Den i n. n. ö. och s. s. v. långsträckta ön har en längd af 137 km. och en bredd af högst 16 km. Ön ligger tämligen lågt öfver hafvet, i det att hela norra delen till en längd af omkr. 60 km. och östra sidan till öns halfva bredd äfvensom den sydligaste delen samt en del af den vestra stranden ej uppstiga till 30 m. ö. h. och det innanför liggande landet, med en längd af 55 km. och omkr. 5 km. bredd, höjer sig deröfver till högst 51 m. ö. h. Ö:s fasta berggrund är bildad uteslutande af lager, som tillhöra kambriska och siluriska systemen. De till det förra hörande utgöras af sandstenar och lerskiffrar med endast högst obetydliga inlagringar af kalk, de senare åter af enbart kalksten. Följande bäddar hafva, såsom i petrografiskt och paleontologiskt afseende olika, blifvit urskilda, a) <i>Sandsten,</i> det understa lagret, ligger nästan allestädes under hafvets nivå samt sträcker sig från öns vestkust på hafsbottnen under Kalmar sund öfver till Småland och bildar der undergrunden för motsvarande kustremsa. I sandstenens öfre del hafva anträffats fossil, tillhörande de äldsta på jorden hittills kända formerna, b) <i>Grön lerskiffer,</i> rik på fossil, hufvudsakligen arter af en grupp mycket stora kräftdjur, trilobiter. c) <i>Skiffrig sandsten.</i> d) <i>Alunskiffer</i> med bollar och lager af orsten. e) <i>Ceratopygekalk</i> med fosforit. f–k) Vexlande bäddar af <i>röd</i> och <i>grå ortocerkalk,</i> rik på fossil, framförallt kännetecknad af den ymniga förekomsten af stora ortoceratiter. l) <i>Chasmopskalk.</i> Lagerföljden är fullkomligt regelbunden, men enär lagren slutta eller stupa svagt mot ö. eller vinkelrätt mot öns längdutsträckning, gå de äldsta lagren (t. o. m. alunskiffern och undre röda ortocerkalken) i dagen på öns vestra kust, de yngsta på östkusten. Med denna lagrens lutning sammanhänger också det förhållandet att landet är högst vid eller i närheten af vestra kusten och derifrån sakta sluttar mot den östra. Längs öns vestra sida reser sig en brant vägg af de nästan lodrätt genomskurna berglagren. Detta är den s. k. vestra landborgen. Inom ungefär norra tredjedelen af ön stupar denna omedelbart ned i hafvet, ständigt utsatt för hafsvågornas nedbrytande verksamhet, men inom öns mellersta och södra del är den skild från sjelfva stranden genom en lägre, sakta sluttande strandremsa, delvis ända till 3 km. bred och i allmänhet mycket bördig, enär den täckes af vittrings- och förstöringsprodukter från de underliggande lösare lerskifferlagren. Sjelfva den branta landborgen är äfven här ett resultat af hafsvågornas eroderande verksamhet, en strandlinie i fast berg, ehuru från en längesedan förfluten tid, då hafvets nivå var i motsvarande grad högre än nu. — Den jämförelsevis jämna platån, som upptager största delen af öns yta, sträckande sig från vestra landborgens öfre rand med svag sluttning öster ut, utgöres af ofvan anförda siluriska kalksten. I norra delen är denna merendels öfvertäckt af qvartära jordaflagringar, men inom södra tredjedelen af ön ligger den nakna kalkhällen i dagen, blottad på nästan all vegetation, om man frånser några nära förtorkade grässtrån, som uppspira från förvittringsgruset i hällens många sprickor. Dessa trakter, de s. k. allvaren, alfvaren (se d. o.), hafva flerestädes en bredd af 10 km. Vattnet afrinner mycket hastigt åt öster. Källor saknas, på ett par undantag när. Smärre »alfvar» finnas äfven här och der på nordliga delen af ön. — De lösa jordaflagringarna bestå på vestra, strandbältet af krosstenslera, men för öfrigt af grus eller stenblandadt lerigt grus. Verklig lera förekommer ej i dagen, men väl under svallgrus. Inom öns nordligaste del (Böda kronopark) har sand stor utbredning, delvis hopdrifven till dyner. Gruset är på ytan vanligen mycket rensköljdt och rulladt. Strandvallar förekomma ganska allmänt och vid olika höjd öfver nuvarande hafsyta. Den största, längsta, strandvallen löper parallelt med östra kusten, på något afstånd från denna, och benämnes östra landborgen. Den hvilar flerestädes ofvanpå torf. Föröfrigt utgöres det ganska bördiga östra kustlandet hufvudsakligen af sand, blandad med multnad tång. — Ölands kalksten brytes i flere stenbrott i ganska stor skala och nyttjas som byggnadssten m. m. På alunskiffern är grundad en icke obetydlig tillverkning af alun, jernvitriol och rödfärg vid »Ölands alunbruk», beläget vid vestra kusten omkr. 18 km. n. om öns södra udde. Landskapet, af hvars hela areal omkr. 37 proc. äro odlad jord och öfver 10 proc. naturlig äng, lemnar öfverskott af såväl spanmål, i synnerhet korn och råg, som ladugårdens alster, bland hvilka hästar och fjäderfä äro ganska betydande. I allmänhet är ön numera fattig på skog, i det att af dess 7,529 har skogsmark inemot 80 proc. äro en kronopark och det återstående är deladt på 13 af öns 33 landssocknar, af hvilka 20 alldeles sakna skog inom sina gränser. Befolkningens bästa näringskällor äro jordbruk och boskapsskötsel, hvartill komma brytning, huggning och slipning af kalksten äfvensom sjöfart och fiske. Folkmängden utgjorde vid 1892 års slut 33,274 pers. och har på de sista femtio åren ökats med endast inemot 8 proc. Ön har en stad, Borgholm, vid Kalmar sund, med en berömd slottsruin, och en köping, Mörbylånga, äfvenledes på vestra kusten. — Den under 1400-talet började sammanfattningen i ecklesiastikt hänseende af Ö:s socknar i 2 <i>mot</i> har efterträdts af kontrakt, förut. 4, numera 3 (se Ölands medelkontrakt, Ö:s norra kontrakt och Ö:s södra kontrakt), men bibehållit sig i den judiciella och den administrativa indelningen (se Kalmar län, sp. 92). — Öländingen är visserligen kraftigt byggd och värderas såsom på samma gång hurtig och 
page_number=322, index= - Öland, ö i Östersjön, Götalands och hela Sveriges minsta landskap 
liflig samt praktisk, men anses icke vara någon ihärdig arbetare; han har en viss naturlig fallenhet för ett godt och skickligt uppförande samt böjelse för yttre prydlighet och snygghet i åtskilliga hänseenden. — Landskapets vapen är i blått fält två öfver hvarandra gående rådjur (guld) samt nio fembladiga rosor (silfver) i tre rader, allt under hertiglig krona. 
Ö:s folkmål höra till de medelsvenska målen och hafva följaktligen tjockt <i>l</i> med åtföljande kakuminaler samt tungspets<i>-r,</i> men sakna deremot <i>r-</i>supradentaler. I utljud och före dental har nämligen kort (troligen bakre, »skorrande») <i>r</i> blifvit en vokal (ett bredt <i>ä-</i> eller <i>ö-</i>ljud); man säger således <i>faä,</i> far, <i>meä,</i> mer, <i>stoät,</i> stort, <i>tjöäd,</i> körde, <i>hoän,</i> horn. Framför <i>s</i> har <i>r</i> försvunnit utan att lemna något spår, t. ex. <i>fosst,</i> först; <i>d, t</i> och <i>n</i> hafva fallit bort i de vanliga ställningarna, likvisst med vissa undantag för <i>d</i> och <i>t:</i> alltså <i>hu,</i> hud (men <i>sîd,</i> sida, o. s. v.), <i>bånne,</i> bandet (men <i>b<b>l</b>at,</i> bladet, <i>jae<b>t</b></i> jämte <i>j<b>al</b>e,</i> gärdet, m. m.), <i>bît,</i> bitit, <i>brua,</i> bruden, <i>ägga,</i> äggen; <i>i</i> och <i>y</i> hafva ofta blifvit resp. <i>e</i> och <i>ö,</i> t. ex. <i>f<b>l</b>êkk,</i> flicka, <i>f<b>l</b>ott,</i> flytta. Liksom i götamålen ändas best. pl. mask. och fem. på <i>-a, -ra,</i> t. ex. <i>gubba,</i> gubbarna, <i>f<b>l</b>ogra,</i> flugorna. Af egenheter i vokalismen märkas för öfrigt: <i>å</i> af äldre <i>a</i> framför <i>ld, nd, mb</i> (<i>brånn,</i> brand, <i>kåll,</i> kall, <i>kåmm,</i> kam), <i>y</i> för <i>u</i> i <i>tjyr,</i> tjur, <i>jyft,</i> djupt, o. s. v. Genom bevarandet af <i>d</i> i pret. af 1:sta svaga konj. (<i>kasted,</i> kastade — dock ej öfver hela ön), äfvensom genom den ofvannämnda vokalisationen af <i>r</i> och saknaden af <i>r-</i>supradentaler bilda Ölands dialekter i viss mån en öfvergång till de sydsvenska. Särskildt karakteristiskt är bortfallet af ändelsevokalen (i vissa fall) med ersättning i cirkumflex på stamstafvelsen, t. ex. <i>kâst,</i> kasta, kastat, <i>stûv,</i> stuga, <i>gûbb,</i> gubbar, <i>lêvd,</i> lefde, <i>svûr,</i> svurit. I öfrigt har man <i>-e</i> för <i>-a</i> i ändelser (<i>fogle,</i> foglar, <i>vakkre,</i> vackra, <i>klokere, klokest</i>). — Några mera betydande olikheter mellan de olika trakternas språk kan man naturligtvis inte vänta sig inom ett så litet område som Öland. Öfvergången af <i>g</i> till <i>j</i> efter vokal tillhör kanske dock endast norra delen af ön (t. ex. <i>laj,</i> lag, <i>boj,</i> bog); från ett par socknar i norr har man äfven antecknat en afvikande best. sing. och plur. neutr. på <i>i,</i> t. ex. <i>husi,</i> huset, husen, <i>fåri,</i> fåret, fåren, samt bevarade <i>mb, ld, nd</i> (<i>låmbi,</i> lammet, <i>kväld,</i> kväll, <i>båndi,</i> bandet). Se J. V. Bodorff: »Bidrag till kännedomen om folkspråket på Öland» (1875), J. A. Lundell: »Det svenska landsmålsalfabetet» (Sv. landsm. I), samt några språkprof i samma tidskr. II, 9 (n:r 1–3). 
<i>Historia.</i> Ö. befolkades tidigt; dess innevånare, fordom kallade öningar, hörde med säkerhet redan på 800-talet till Svea välde. Minnen från den förhistoriska tiden äro stenåldersgrafvar (stendösar), flere ringformiga borgar, ofta med 8–10 alnar tjocka och lika höga murar, uppförda utan murbruk, en stor mängd stensättningar, bl. a. med skeppsformer; derjämte finnas åtskilliga runstenar, bl. a. den för sitt »drottqväde» märkliga Karlevistenen (Vickleby socken). Rika fynd af romerska, angelsachsiska och kufiska mynt hafva gjorts; ej mindre än en tredjedel af alla från Norden kända »solidi» (romerska guldmynt) är funnen på Ö. Läget vållade ön ända till mot slutet af medeltiden täta besök från sjöröfvarenästena kring Östersjöns kuster. Det var till skydd mot sådana de ofvannämnda borgarna anlades. Äfven kyrkorna uppfördes, sedan kristendomen antagligen under 11:te årh. börjat predikas på ön, med fäst afseende på försvaret, af sten och med torn i båda ändar. »Under slutet af 11:te, hela 12:te och en del af 13:de seklet saknar man om Ö. alla historiska underrättelser.» — Ö. bildade under medeltiden ett helt för sig: det hade egen lagman, men antagligen östgötalag (i Linköping gick enl. landslagen nyvald konung ed »inför alla östgötar och öländingar»), och var indeladt i 8 eller 9 härad, hvilka länge hade sina särskilda ting; det utgjorde ett särskildt län under höfvitsmannen på Borgholm; det lydde i kyrkligt afseende visserligen under Linköpings biskopsstol, men hade sina egna stadganden i afseende på afgifterna till presterskapet. I början af 1400-talet indelades ön i två prosterier, hvilket gaf uppslag till den nuvarande indelningen i »mot» (se ofvan). Vid riksdelningen i Helsingborg 1310 tillföll Ö. hertigarna Erik och Valdemar (d. 1318) och vid »häfdaskiftet» 1315 den senare, som residerade på Borgholm. Det var sedermera, till 1356, anslaget till underhåll åt hans enka, Ingeborg, som skref sig »hertiginna af Ö.». 1361 härjades landet af Valdemar Atterdag, var 1362–66 pantsatt till de vendiska hansestäderna, lydde 1367–omkr. 1389 under konung Albrekt, utgjorde vid unionens begynnande upplösning det sista tillhållet inom det egentliga Sverige för konung Eriks anhang (omkr. 1440) samt var i danskarnas händer 1456–72, 1501–10 och 1519–23. — Under nyare tiden har Ö. i administrativt afseende undergått flere förändringar. 1682–1849 bildade Kalmar län och Ö. en lagsaga. Ö. skildes 1569 från Linköpings stift och lades till Vexiö, men hör sedan 1607 till Kalmar stift. Enligt 1634 års regeringsform blef det jämte Kalmar län ett landshöfdingedöme, men 1820–24 hade det egen länsstyrelse med en vice landshöfding i Borgholm för utvecklingen och fullbordandet af flere å ön under de föregående åren vidtagna hushållsanstalter. 1557–60 var Ö. jämte Kalmar län m. m. anslaget till underhåll åt hertig (konung) Erik. 1651–54 innehades det såsom förläning af arfprinsen Karl Gustaf, som residerade på Borgholm, och 1654 blef det ett af drottning Kristinas »underhållsland», men Karl XI tillbytte sig detsamma 1681 mot vederlag af gods och räntor i Bremen-Verden med en årlig afkastning af 20,000 rdr sp. Äfven under nyare tider har Ö. hemsökts af fienden nämligen under Nordiska sjuårskriget, Kalmarkriget, då danskarna 1612–13 höllo ön besatt, och 1677, då danskar och holländare brände och plundrade der. Under Karl XII:s krig föllo två tredjedelar af ön i ödesmål, hvarefter en stark inflyttning från Småland egde rum. 
Vid Ö. hafva stått flere i vår krigshistoria märkliga sjöslag: vid södra udden d. 11 Sept. 1563 emellan svenskarna under J. Bagge och 
page_number=323, index= - Öland, ö i Östersjön, Götalands och hela Sveriges minsta landskap - Öland, ö i Liimfjorden - Ölander, Per August - Ölands medelkontrakt, i Kalmar stift - Ölands norra kontrakt, i Kalmar stift - Ölands södra kontrakt, i Kalmar stift - Ölandstoken, bot. Se Ptentilla - Ölbeskattning. Se Maltskatt och Öl - Ölbryggning. Se Öl - Öljaren, insjö i norra Södermanland - Öljehult, socken i Blekinge län - Ölme (Ölmehärad), socken i Värmlands län - Ölme härad, i Värmlands län - Ölmestad, socken i Jönköpings län - Ölmevalla (Örmevalla, Ormevalla), socken i Hallands län - Ölreich. Se Oelreich - Ölrun, Nord. mytol., namnet på en i Valundsagan uppträdande valkyrja - Öls. Se Oels - Ölsboda, bruks- och landtegendom i Nysunds socken, Örebro län 
en dansk-lybsk flotta under P. Skram och F. Knebel, hvilket slag blef oafgjordt; vid norra udden d. 30–31 Maj 1564 emellan svenskarna under J. Bagge (se denne) och en dansk-lybsk flotta under H. Trolle, då Bagge blef fången; vid ön Jungfrun omkr. 9 km. v. om Ö. d. 14 Aug. 1564 emellan svenskarna under Klas Horn och en dansk-lybsk flotta under Trolle, som besegrades; utanför Hulterstad d. 1 Juni 1676 emellan svenska flottan under L. Creutz och en dansk-holländsk flotta under N. Juel och Tromp, då svenskarna besegrades (se Uggla, K.); vid södra udden d. 26 Juli 1789 emellan svenska flottan under hertig Karl och en rysk flotta under Tjitjagov, hvilken strid blef oafgjord genom försumlighet å svensk sida (se Lilliehorn, P.). — Se »Carl Linnaei Öländska och Gothländska resa åhr 1741» (1745), »Beskrifning öfwer Öland, besynnerligen det norra mötet eller fögderiet» (af P. Åhstrand; utg. af S. L. Gahm Persson 1768), Abr. Ahlqvist: »Ölands historia och beskrifning» (2 bd, 1822, 1825), »ett af de omsorgsfullaste arbeten af denna art, som vår litteratur eger» (Styffe), G. Volm. Sylvander: »Borgholms slotts historia» (1877), och L. Åkerblom: »Die insel Öland an der Ostsee» (Lybeck, 1889). A. G. E. E. K. S. K. H. W–man. 
<b>Öland,</b> ö i Liimfjorden, n. om »Nibe bredning», utgör en egen socken under Hjörring amt, Danmark, och är genom en utfyllning förenad med fastlandet. Areal omkr. 27 qvkm. 638 innev. (1890). På Ö. låg under medeltiden benediktin-nunneklostret Ökloster, som inrättades under 12:te årh. och vid reformationen öfvergick till ett verldsligt län, tills det 1573 ombildades till en herregård, Oxholm. Klosterkyrkan är ännu sockenkyrka för ön. E. Ebg. 
<b>Öländer,</b> Per August, tonsättare, född i Linköping d. 8 Jan. 1824, blef student i Upsala 1844, tog derst. kameralexamen och inskrefs 1847 såsom e. o. kammarskrifväre i tullverket, der han 1867 avancerade till kontrollör. Död i Stockholm d. 3 Aug. 1886. Af fadern, som var organist, erhöll U. en grundlig musikalisk uppfostran, uppträdde redan som skolgosse offentligen såsom solist på violin och utvecklade ytterligare sin talang, dels i Upsala genom umgänge med director musices J. E. Nordblom, med hvars dotter han 1853 gifte sig (se Nordblom), dels i Stockholm genom medverkan i den s. k. Falkenholmska stråkqvartetten. Derjämte uppträdde han såsom kompositör. Operan <i>Blenda,</i> som erhöll ett af konungen utfäst täflingspris och gafs å Stora teatern 1876, eger en del lyriska förtjenster, men är till ämnet och omfånget för stor för Ö:s blygsamma talang; bättre lyckades han med den lilla melodiösa operetten <i>Mäster Placide</i> å Nya teatern 1879. Dessutom skref Ö. en <i>Missa sollennis,</i> två Davids psalmer för soli, kör och orgel, en dito för solo med piano och violoncell, en stråksextett, flere stråkqvartetter, en symfoni, sång-qvartetter, solosånger m. m. 1864 vardt han ledamot af Musikaliska akad. A. L. 
<b>Ölands medelkontrakt,</b> i Kalmar stift, omfattar de 9 pastoraten Repplinge och Högsrum; Gärdslösa och Bredsätra; Långlöt; Runsten; Norra Möckleby; Torslunda; Glömminge och Algutsrum; Sandby och Gårdby; Vickleby. Areal 50,987 har. 12,053 innev. (1892). 
<b>Ölands norra kontrakt,</b> i Kalmar stift, omfattar de 7 pastoraten Böda; Högby; Källa; Persnäs och Föra; Löt och Alböke; Köping och Ekby; Borgholms stad. Areal 44,330 har. 12,743 innev. (1892). 
<b>Ölands södra kontrakt,</b> i Kalmar stift, omfattar de 7 pastoraten Resmo och Mörbylånga; Kastlösa; Hulterstad och Stenåsa; Smedby och Södra Möckleby; Segerstad; Gräsgård; Ås och Veritlinge. Areal 39,243 har. 8,478 innev. (1892). 
<b>Ölandstoken,</b> <i>bot.</i> Se Potentilla. 
<b>Ölbeskattning.</b> Se Maltskatt och Öl. 
<b>Ölbryggning.</b> Se Öl. 
<b>Öljaren,</b> insjö i norra Södermanland, omgifven af Julita och Österåkers socknar, omkr. 10 km. lång i n. v.–s. ö. och högst 3,3 km. bred, med en ytvidd af 1,863 har, 24 m. öfver hafvet. Tillflödena äro obetydliga. Sjön har aflopp till Hjelmaren genom den omkr. 1,5 km. långa Forsån. 
<b>Öljehult,</b> socken i Blekinge län, Bräkne härad. Areal 7,240 har. 2,076 innev. (1892). Annex till Bräkne-Hoby, Lunds stift, Listers och Bräkne kontrakt. 
<b>Ölme</b> (Ölmehärad), socken i Värmlands län, Ölme härad. Areal 17,938 har. 2,888 innev. (1892). Ö. utgör ett regalt pastorat, Karlstads stift, Nyeds kontrakt. 
<b>Ölme härad,</b> i Värmlands län, ingår i Östersysslets domsaga och fögderi samt omfattar socknarna Ölme och Varnum. Areal 39,778 har. 5,432 innev. (1892). 
<b>Ölmestad,</b> socken i Jönköpings län, Vista härad. Areal 4,783 har. 1,431 innev. (1892). Ö. utgör ett regalt pastorat, Vexiö stift, Vista kontrakt. 
<b>Ölmevalla</b> (Örmevalla, Ormevalla), socken i Hallands län, Fjäre härad. Areal 3,310 har. 1,338 innev. (1892). Ö. bildar med Landa ett konsistorielt pastorat, Göteborgs stift, Fjäre och Viske kontrakt. 
<b>Ölreich.</b> Se Oelreich. 
<b>Ölrun,</b> <i>Nord. mytol.,</i> namnet på en i Valundsagan uppträdande valkyrja i svanhamn, hustru till den ryktbare bågskytten Egil, Valunds broder. Ad. N–n. 
<b>Öls.</b> Se Oels. 
<b>Olsboda,</b> bruks- och landtegendom i Nysunds socken, Örebro län, vid sjön Stora Björken och det vattendrag, som förenar nämnda sjö och sjön Ölen, helt nära Nordvestra stambanan. Egendomen omfattar i Nysunds, Qvistbro och Karlskoga socknar tillsammans 6,818 mtl, med Ö. jernbruk och qvarn taxerade till 500,000 kr. (1892). Ö., som rätteligen heter Norra Boda, var på 1600-talet anslaget till socknens presterskap, men fick 1660 bruksprivilegier och egdes under ett århundrade af flere slägter, såsom De Besche, Wester och Camitz. 1772 inköptes bruket af bruksegaren Elias Strokirk och öfvergick efter hans död, 1811, till sonen J. Strokirk, som gjorde storartade nybyggnader och andra anläggningar. Efter hans död (1856) såldes 
page_number=324, index= - Ölsboda, bruks- och landtegendom i Nysunds socken, Örebro län - Ölserud, socken i Värmlands län - Ölskatt. Se Maltskatt och Öl - Ölsnitz. Se Oelsnitz - Ölsremma, socken i Elfsborgs län - Öltzen (Oeltzen), Wilhelm Albrecht - Ölvalde (»allherskaren»), i andra källor kallad Audvalde (»rikedomsbeherskaren»), Nord. mytol., är namnet på en mycket rik jätte - Öländing (ölänning). 1. Innevånare på Öland - Öländing. 2. Namn på en småväxt hästslag på Öland. Se Pony - Öm l. Em, cisercienskloster i mellersta Jylland - Öman, Viktor Emanuel - Ön, bruk i Elfkarleby socken. Se Elfkarleö - Ön (Isl. Aun), svensk sagokonung, som af »Yngligatal» och de norsk-isländska författare, som stöda sig derpå, placeras mellan Jorund och Egil 
egendomen till ett bolag. Smidet flyttades 1864 till Nedre Degerfors i Karlskoga, som tillhörde samma bolag. Detta råkade emellertid på obestånd och måste frånträda sin egendom. Ö. öfvergick till ett nytt bolag, som sålde det till dess nuvarande egare, C. J. Yngström. 
<b>Ölserud,</b> socken i Värmlands län, Näs härad. Areal 4,950 har. 728 innev. (1892). Annex till Millesvik, Karlstads stift, Nors kontrakt. 
<b>Ölskatt.</b> Se Maltskatt och Öl. 
<b>Ölsnitz.</b> Se Oelsnitz. 
<b>Ölsremma,</b> socken i Elfsborgs län, Kinds härad. Areal 4,555 har. 308 innev. (1892). Annex till Dalstorp, Göteborgs stift, Kinds kontrakt. 
<b>Öltzen</b> (Oeltzen), Wilhelm Albrecht, tysk astronom, född 1824 i Hannover, först assistent vid observatoriet i Wien, derefter observatör vid observatoriet i Paris, är bekant för sin bearbetning af en del af Argelanders zon-observationer, nämligen precisionsobservationerna från 450–80°. K. B. 
<b>Ölvalde</b> (»allherskaren»), i andra källor kallad <i>Audvalde</i> (»rikedomsbeherskaren»), <i>Nord. mytol.,</i> är namnet på en mycket rik jätte, fader till tre söner: <i>Iðe, Gang</i> och <i>Thjaze,</i> af hvilka den sistnämnde är särskildt ryktbar (se Tjasse). Ordstäfvet »Thjazes tal var guld» (= Th. tog munnen full med gyllene ord) har gifvit upphof till den i Snorres Edda berättade barocka historien, att de tre nämnde bröderna på det sättet sins emellan delade sin faders stora guldskatt, att de togo hvar sin mun full deraf, tills förrådet tog slut. Ad. N–n. 
<b>Öländing</b> (ölänning). 1. Innevånare på Öland. — 2. Namn på ett småväxt hästslag på Öland. Se Pony. 
<b>Öm</b> (Lat. <i>Cara insula</i>) l. Em, cistercienskloster i mellersta Jylland, erhöll sitt namn efter det natursköna läget. Se vidare Emborg. 
<b>Öman,</b> Viktor Emanuel, skald, öfversättare, språklärd, tidningsman, född d. 22 Aug. 1833 i Ramsbergs bergsförsamling, Örebro län, uppväxte i skötet af ett enkelt och härdande landtlif, som tidigt väckte hos honom ett varmt sinne för naturen. Han genomgick större delen af Karolinska läroverket i Örebro och tog såsom »privatist» studentexamen i Lund 1852. Sedan han idkat filosofiska och språkvetenskapliga studier vid universiteten i Leipzig och Jena, promoverades han till filos. doktor vid sistn. universitet 1859 och återvände till Sverige, hvarest han sedan dess lefvat för språkstudier och skriftställeri samt i Örebro funnit ett verksamhetsfält såsom medredaktör af tidningarna »Nerikes Allehanda» och »Allehanda för folket». I den förstnämnda, en mycket spridd liberal och frihandelsvänlig tidning (jfr Gumaelius, K. A.), inträdde Ö. 1870 som medarbetare, och sedan 1881 är han dess hufvudredaktör. Vid veckobladet »Allehanda för folket» verkade han under hela dess tillvaro (1873–89). Med diktsamlingen <i>Lyriska blad</i> (1857; ny samling 1868) framträdde Ö. såsom en mogen skald med frisk ingifvelse, varm och ren känsla samt en egendomlig käckhet i uttryckssättet. Man fann der bl. a. kärnlyriska småstycken af akta klang. Den glädtiga ironi, som utgör ett drag i hans skaldelynne och påpassligt vaktar för alla afsteg åt det känslosamma hållet, förlänar oväntade ljusbrytningar åt stilen äfven i hans förtäljande dikt <i>Riddar Herburt och jungfru Hilde</i> (en kärlekshistoria i åtta »äfventyr», 1866). Ö:s lyriska ådra upphörde alltför snart att flöda. Såsom poetisk öfversättare har han vunnit en rangplats, i synnerhet genom sin trogna och lyckade försvenskning af Miltons »Det förlorade paradiset» och »Det återvunna paradiset» (1862). Hans öfversättning af Evripides' »Medea» belönades 1859 med Svenska akademiens andra pris. Från ryska har han öfverflyttat »Sånger» af Pusjkin (1871) och Turgenjevs »Vårböljor» (1876), och för öfrigt har han lemnat poetiska tolkningar från så skilda språk som sanskrit och ungerska. Till den allmänna bildningens tjenst öfversatte han från engelska »Den klassiska literaturen. En folkets bok» (1886). Ö:s sysslande med engelska språkstudier bar frukt i en större <i>Teoretisk-praktisk lärobok i engelska språket efter Toussaint-Langenscheidtska metoden</i> (2 bd, 1868–69) och en <i>Svensk-engelsk hand-ordbok</i> (1872; ny uppl. 1881). Anmärkningsvärda genom det nya i tonen äro de »humoresker» han författade i »Allehanda för folket». Friskt, okonstladt och angenämt skrifna äro hans sjelfbiografiska skildringar <i>Från min ungdomstid. Minnesbilder</i> (1889), på visst sätt ett modernt motstycke till Sam. Ödmanns »Hågkomster». E. F-t. 
<b>Ön,</b> bruk i Elfkarleby socken. Se Elfkarleö. 
<b>Ön</b> (Isl. <i>Aun</i>), svensk sagokonung, som af »Ynglingatal» och de norsk-isländska författare, som stöda sig derpå, placeras mellan Jorund och Egil. I den latinskt affattade, anonyma »Historia Norvegiae» skrifves namnet <i>Auchim,</i> utan tvifvel beroende på felläsning af originalhandskriftens <i>Authun</i> (Isl. <i>Auðun,</i> en ålderdomligare form för <i>Aun;</i> samma namn är vårt från engelskan lånade <i>Edvin</i>). Genom ny missuppfattning visar sig hos våra äldsta svenska historieskrifvare, hvilka hade »Historia Norvegiae» till sin källa, namnet under formerna <i>Aukun, Hakon,</i> och slutligen uppstår genom en sammanblandning med »Sigurd King» ett <i>Håkan Ring</i> (t. ex. hos Olaus Petri). Ett helt annat groft misstag hade Snorre Sturlasson begått i sin på »Ynglingatal» baserade framställning. Nämnda dikt berättar, att Aun dog af <i>ánasótt,</i> »gubbsjukdom» (d. v. s. ålderdomssvaghet), men detta ord fattades af Snorre såsom <i>Ána sótt,</i> »Anes sjukdom», och till följd deraf uppgifver Snorre, att Aun äfven kallades <i>Ane,</i> ett namn, som af våra nyare historieskrifvare, hvilka i motsats till medeltidens byggt på Snorres uppgifter, allmänt upptagits (så ännu i Nordisk Familjebok, art. Ane). Om Auns »historia» veta vi egentligen ingenting annat, än hvad »Ynglingatal» och »Historia Norvegiae» berätta, nämligen att han efter att hafva röjt sina anförvanter ur vägen regerade till så hög ålder, att han de nio sista åren af sitt lif måste liggande dia ur horn. Häraf har Snorre i sin »Ynglingasaga», troligen till följd af någon medveten eller omedveten påverkan från 
page_number=325, index= - Ön (Isl. Aun), svensk sagokonung, som af »Yngligatal» och de norsk-isländska författare, som stöda sig derpå, placeras mellan Jorund och Egil - Öningar, fordom namn på Ölands innebyggare - Önnarp, socken i Malmöhus län - Önnestad, socken i Kristianstads län - Önskan, psykol., en med viljeriktningen eller viljandet (se Vilja) analog psykisk bestämdhet - Önum, socken i Skaraborgs län - Önundafjord, fjord i det nordvestliga Island - Öppen afdikning. Se Täckdikning - Öppen båt, sjöv., odäckad eller delvis däckad båt - Öppen jord kallas den med plog eller andra åkerbruksredskap bearbetade jorden - Öppen sjö. Se Sjörum - Öppen stapel, fys. En stapel säges vara sluten, då dess poler äro förbundna medelst en metallisk ledare, i annat fall öppen - Öppen vind, sjöv., gemensamt namn för god, akterlig, förlig, rum och lårings-vind, eller i allmänhet vind, som är akterligare än tvärs in - Öppet bref. Se Patent - Öppet klys, sjöv. Ett för två ankare liggande fartyg säges »ligga för öppet klys», när kettingarna direkt från klysen visa mot sina resp. ankare eller endast obetydligt i kryss - Öppna bolag. Se Kommanditbolag - Ör (Isl. eyrr, genit. eyrar), en flerestädes, i synnerhet af allmogen begagnad benämning för groft, stenigt grus - Ör. 1. Socken i Elfsborgs län - Ör. 2. Socken i Kronobergs län - Öra. Se Hörselorgan och Öronsjukdomar - Öra, socken i Elfsborgs län - Öraby. Se Öfraby - Örævajökel (Isl. Öræfajökull), den sydligaste spetsen af den stora Vatnajökeln - Örberga, socken i Östergötlands län - Örboda (Isl. Aurboða), Nord. mytol., en jättinna 
den klassiska myten om Kronos, trott sig kunna draga den slutsatsen, att Aun för att vinna långt lif offrat nio af sina tio söner, och Snorre har ansett sig genom detta antagande vinna en förklaring på landskapsnamnen Fjerd-, Att- och Tiundaland, hvilka efter hans förmenande uppkallats efter den 4:de, 8:de och 10:de af Auns söner. Jfr G. Storm: »Snorre Sturlassons historieskrivning» (s. 108), och Ad. Noreen: »Mytiska beståndsdelar i Ynglingatal» (i »Uppsalastudier», 1892). Ad. N–n. 
<b>Öningar,</b> fordom namn på Ölands innebyggare. 
<b>Önnarp,</b> socken i Malmöhus län, Vemmenhögs härad. Areal 561 har. 455 innev. (1892). Annex till Gerdslöf, Lunds stift, Vemmenhögs kontrakt. 
<b>Önnestad,</b> socken i Kristianstads län, Vestra Göinge härad. Areal 3,828 har. 1,934 innev. (1892). Ö. utgör ett regalt pastorat, Lunds stift, Vestra Göinge kontrakt. Folkhögskola (1868). 
<b>Önskan,</b> <i>psykol.,</i> en med viljeriktningen eller viljandet (se Vilja) analog psykisk bestämdhet, som dock i sin skilnad från viljeriktningen karakteriseras deraf att den ej egentligen är riktad på materialets bestämmande. Detta kan ske, antingen derför att subjektet känner sin vanmakt gent emot detta material, eller ock derför att sträfvan för den önskade formen i detta uppgifves, emedan den eller arbetet för dess genomförande strider mot något annat, hvars förverkligande anses mer eftersträfvansvärdt. Jag kan t. ex. önska, att ett af tvänne sins emellan stridande folk skall vinna seger, men jag gör ingenting derför, emedan jag inser, att jag ingenting kan göra. Jag kan ock önska, att t. ex. ett visst resultat skall vinnas med så ringa lidande som möjligt för mig och andra, men, hällre än att uppgifva resultatet, underkastar jag mig och dem detta lidande, enär resultatet är ett högre godt än lidandets undvikande. Emellan båda formerna af önskan och emellan önskan och viljeriktning gifvas flere öfvergångsformer; och då menniskan aldrig fullständigt kan frigöra sig från beroende af det yttre, följaktligen ej häller någonsin kan fullt beherska sitt material, ligger i hvarje fall i hvarje viljeriktning en önskan, nämligen att afsigten förverkligas i de afseenden, der detta ej beror af viljans egen energi. Önskningar kunna ock i vissa afseenden inverka modifierande på det egentliga viljelifvet, detta i båda sina former. Önskan är för öfrigt ett inom psykologien ännu föga utredt begrepp. För en fullständigare utredning af viljans väsende har detta begrepp emellertid sin stora betydelse. — För sina önskningar är menniskan i det hela ej moraliskt (och ännu mindre juridiskt) tillräknelig. Dock kan anmärkas, att en önskan kan vara ett kriterium på menniskans moraliska sinnesförfattning i det hela och så tillvida falla under moralisk domvärjo. En önskan kan röja en mycket hög grad af moralisk råhet, men den kan ock, t. ex. i de fall, då den rent af strider mot egen fördel, framgå af en sublim och ädel viljebeskaffenhet. L. H. Å. 
<b>Önum,</b> socken i Skaraborgs län, Barne härad. Areal 2,319 har. 976 innev. (1892). Annex till Skarstad, Skara stift, Barne kontrakt. Jfr Varnum 3. 
<b>Önundafjord,</b> fjord i det nordvestliga Island, med handelsplatsen Flatöre (<i>Flateyri</i>). 
<b>Öppen afdikning.</b> Se Täckdikning. 
<b>Öppen båt,</b> <i>sjöv.,</i> odäckad eller delvis däckad båt. R. N. 
<b>Öppen jord</b> kallas den med plog eller andra åkerbruksredskap bearbetade jorden, till skilnad från äng eller igenlagda vallar. 
<b>Öppen sjö.</b> Se Sjörum. 
<b>Öppen stapel,</b> <i>fys.</i> En stapel (se d. o.) säges vara <i>sluten,</i> då dess poler äro förbundna medelst en metallisk ledare, i annat fall <i>öppen.</i> Man säger äfven, ehuru mindre egentligt, att den elektriska strömmen i förra fallet är sluten, i senare fallet öppen eller afbruten. A. Bi–n. 
<b>Öppen vind,</b> <i>sjöv.,</i> gemensamt namn för god, akterlig, förlig (i betydelsen <i>fördevind</i>), rum och lårings-vind, eller i allmänhet vind, som är akterligare än tvärs in. R. N. 
<b>Öppet bref.</b> Se Patent. 
<b>Öppet klys,</b> <i>sjöv.</i> Ett för två ankare liggande fartyg säges »ligga för öppet klys», när kettingarna direkt från klysen visa mot sina resp. ankare eller endast obetydligt i kryss, så att styrbords ketting visar endast något åt babords och babords endast något åt styrbords sida. Att vid fartygets svängningar, såsom vid vind- och strömförändringar, hindra det att sammansno (få törn uti) sina kettingar, kallas att »hålla öppet klys». R. N. 
<b>Öppna bolag.</b> Se Kommanditbolag. 
<b>Ör</b> (Isl. <i>eyrr,</i> genit. <i>eyrar</i>), en flerestädes, i synnerhet af allmogen begagnad benämning för groft, stenigt grus. Ordet ingår i en mängd svenska ortnamn. 
<b>Ör.</b> 1. Socken i Elfsborgs län, Nordals härad. Areal 11,440 har. 2,491 innev. (1892). Ör bildar med Holm, Dalskog, Skållerud, Gunnarsnäs och Jern ett regalt pastorat, Karlstads stift, Södra Dals kontrakt. — 2. Socken i Kronobergs län, Allbo härad. Areal 3,199 har. 802 innev. (1892). Annex till Moeda; Vexiö stift, Allbo kontrakt. 
<b>Öra.</b> Se Hörselorgan och Öronsjukdomar. 
<b>Öra,</b> socken i Elfsborgs län, Gäsene härad. Areal 1,542 har. 331 innev. (1892). Annex till Od, Skara stift, Ås kontrakt. 
<b>Öraby.</b> Se Öfraby. 
<b>Öraevajökel</b> (Isl. <i>Öræfajökull</i>), den sydligaste spetsen af den stora Vatnajökeln (se Island, sp. 838) och antagligen Islands högsta fjäll (1,958 m.). Längs hela vestsidan går en strandremsa, <i>Öræfi,</i> d. v. s. »öckenbygden», så kallad till följd af de ödeläggelser, som de vulkaniska fjällmassorna der vållat genom sina eruptioner, såsom i midten af 1300-talet och år 1727. E. Ebg. 
<b>Örberga,</b> socken i Östergötlands län, Dals härad. Areal 1,954 har. 795 innev. (1892). Ö. bildar med Nässja ett konsistorielt pastorat, Linköpings stift, Dals kontrakt. 
<b>Örboda</b> (Isl. <i>Aurboða</i>), <i>Nord. mytol.,</i> en jättinna och hustru till <i>Gymir,</i> således samma person som Rán, Ägirs maka (se Ägir). Namnet betyder »den som bjuder på vått», en 
page_number=326, index= - Örboda (Isl. Aurboða), Nord. mytol., en jättinna - Örby, socken i Elfsborgs län - Örbyhus, gods i Vendels socken, Örbyhus härad, Upsala län - Örbyhus härad, i Upsala län - Örbyhus kontrakt, i Upsala stift - Öre (D. öre, Isl. eyrir, plur. aurar; Med. Lat. ora), under medeltiden i den skandinaviska Norden namn på en vigt och ett räknemynt - Örebak. Se Eyrarbakki - Örebro, uppstad och residensstad för landshöfdingen öfver Örebro län 
mycket passande benämning på hafsgudens gemål. — I Eddadikten »Fjölsvinnsmål» förekommer samma ord som namn på en af hjeltinnans (Menglads) tärnor. Ad. N–n. 
<b>Örby,</b> socken i Elfsborgs län, Marks härad. Areal 13,453 har. 4,213 innev. (1892). Ö. bildar med Kinna ett regalt pastorat, Göteborgs stift, Marks och Bollebygds kontrakt. 
<b>Örbyhus,</b> gods i Vendels socken, Örbyhus härad, Upsala län, beläget vid Vendelssjön och 2,5 km. från Ö. jernvägsstation, är ett af Sveriges intressantaste historiska minnen. Godset består af 34 1/2 mtl med frälseräntor af 8 mtl, taxerade till 630,200 kr. (1892). Gården hette ursprungligen <i>Örby</i> och egdes troligen 1354 af Magnus Gislesson (en sparre). Den ärfdes af slägterna Bielke och Krummedike, kom till Johan Kristiernsson (Vase), som dog der 1477 och byggde det stenhus, hvaraf gården fick sitt nuvarande namn. Den öfverläts sedermera till konung Gustaf I, som lät starkare befästa huset, uppföra höga murar omkring de sidor, som ej voro skyddade af sjön, och inreda kasematter. Så finnes Ö. afbildadt i Dahlbergs »Suecia». Konung Johan III höll sin broder konung Erik XIV fången på Ö. sedan hösten 1574. Ännu visas de tre rum, som anses varit hans fängelse; de äro särdeles otrefliga och dystra, då endast en sparsam dager inkommer genom de små fönstren i den 8 fot tjocka muren. På Ö. lemnade konung Erik det jordiska, d. 25 Febr. 1577. Det tillföll konung Johans son hertig Johan af Östergötland, sedermera drottning Kristina d. ä. och drottning Maria Eleonora. År 1641 bortbyttes det af kronan till Karl Banérs enka, frih. Kerstin Sigrid Bielke. Hennes son, frih. G. Banér, tillbyggde det gamla slottet, så att det fick ungefär sitt nuv. utseende. Gården kom sedan till grefve T. G. Bielke, som sålde den 1729 till landshöfdingen Charles De Geer till Löfsta bruk, inom hvars slägt den ärfts till nuvarande tid. Excellensen grefve Karl De Geer satte Ö., som nästan råkat i lägervall, i det ypperliga skick, hvari det för närvarande befinner sig. Det ärfdes af mågen, statsministern för utrikes ärendena grefve B. J. E. von Platen, samt sedermera af hans dotterdöttrars män, ryttmästaren grefve P. A. De la Gardie och f. d. kaptenen frih. K. G. A. Klingspor, af hvilka den förre 1891 blef ensam egare af godset. 1892 inköptes det af brukspatronen C. Ekman och jägmästaren B. Martin, hvilka åter s. å. sålde det till nuv. egaren, frih. F. Barnekow. B. S. 
<b>Örbyhus härad,</b> i Upsala län, ingår i Upsala läns norra domsaga och Örbyhus fögderi samt omfattar socknarna Vendel, Tierp, Vestland, Tolfta, Elfkarleby, del af Söderfors. Areal 1,169 qvkm. 22,905 innev. (1892). 
<b>Örbyhus kontrakt,</b> i Upsala stift, omfattar de 10 pastoraten Tierp; Öster-Löfsta; Elfkarleby; Vestland och Tolfta; Tegelsmora; Dannemora; Film; Hållnäs; Vendel; Söderfors. Areal 2,003 qvkm. 35,788 innev. (1892). 
<b>Öre</b> (D. <i>öre,</i> Isl. <i>eyrir,</i> plur. <i>aurar;</i> Med. Lat. <i>ora</i>), under medeltiden i den skandinaviska Norden namn på en vigt och ett räknemynt, hvilka bäggedera utgjorde 1/8 af 1 mark (= 1 uns silfver) och delades i 3 örtugar; i nyare tid namn på olika mynt af silfver och koppar i de skandinaviska landen. — Under medeltiden präglades i Sverige inga större mynt än örtugar, och först Gustaf Vasa lät, 1522, slå 1-ören (i silfver), hvilka derefter voro de största slagna mynt i riket, tills dalermyntningen infördes 1534. Från 1536 började man mynta marker, halfmarker (4-ören) och 2-ören. På 1 daler gingo till en början 3 mark; men kursen steg, så att från 1560 dalern räknades till jämnt 4 mark och alltså innehöll 32 Öre, hvilken pari-kurs bibehöll sig, ända tills dalern aflystes, 1776. Gustaf Vasa lät äfven slå de första halförena. På 1540–90-talen myntades silfverklippingar om 16, 15, 12, 8, 4 och 2 öre (se Klipping). Under Johan III började man äfven slå 1/4-ören l. »fyrkar», under Sigismund 1/6-ören (»sexlingar»). Efter kopparmyntningens införande 1624 präglades ören såsom skiljemynt äfven i koppar: 1-, 1/2- och 1/4-ören i rundt mynt samt dessutom under de fyra första åren 2-, 1-, 1/2- och 1/4-ören i form af klippingar. På 1660-talet myntades bl. a. 2 1/2- och 2-ören i rundt kopparmynt, och sexlingar i samma metall slogos gång på gång mellan 1666 och 1718. Ända till 1778 präglades i koppar ören s. m. (»silfvermynt»), samtidigt med ören k. m. Emellertid fortgick präglingen af öremynt äfven i silfver; halfören slogos sista gången 1665, hvarefter 1-öret vardt Sveriges minsta silfvermynt. 1690 och senare slog man äfven 5-ören, 1739–64 10-ören, 1770 å nyo 16-, 8- och 4-ören i silfver. Öremyntet under 1500–1700-talen visade i prägeln på åtsidan vanligen en vase (Vasa-ättens vapen) eller riksvapnets tre kronor, på frånsidan Dalarnas vapen (två korslagda pilar). Öremyntningen upphörde 1778, sedan genom k. förordn. d. 27 Nov. 1776 skillingen införts, och under Gustaf IV Adolf ompräglades gamla 2- och 1-ören s. m. (af koppar) till en- och halfskillingar. Genom myntordningen d. 3 Febr. 1855 aflystes skillingmyntningen; riksdalern delades i 100 öre, och 5-, 2-, 1- samt 1/2-ören slogos 1856–58 och 1860–67. Lagen om rikets mynt d. 30 Maj 1873 bestämde öret till 1/100 af 1 krona, och koppar- (egentl. brons-) myntet präglas sedan dess i stycken om 5, 2 och 1 öre (se Krona, sp. 105). Denna ordning är genom konvention antagen äfven i Danmark (1873) och i Norge (1875). Jfr Mark, Mynt, sp. 588–589, och Örtug. 
<b>Örebak.</b> Se Eyrarbakki. 
<b>Örebro,</b> uppstad och residensstad för landshöfdingen öfver Örebro län, är beläget på och omkring en låg sandås på Nerikeslätten, på bägge sidor om Svartån, som från v. till ö. flyter genom staden och ej långt nedanför infaller i Hjelmaren (vid »oset»). Regelbundet anlagdt och till större delen väl bebyggdt, är Ö. en bland våra mera framstående landsortsstäder. Medelpunkten är det gamla slottet på sin holme i Svartån, som delar staden i en nordlig och en sydlig hälft, bägge med breda, raka gator, vackra planteringar och flere ståtliga byggnader. Hufvudnäringar äro handel, industri, handtverk och jordbruk, för hvilket sistnämnda finnes utrymme 
page_number=327, index= - Örebro, uppstad och residensstad för landshöfdingen öfver Örebro län 
å stadens egoområde, som uppgår till 2,056 i har (utom vatten), satt till 29 5/16 mantal. Innevånarnas antal har utgjort: år 1749 2,147, 1840 4,227, 1870 9,100, 1880 11,785, 1890 14,547 och 1892 14,893. Taxeringsvärdet å all fast egendom utgjorde sistnämnda år 25,965,200 kr., deraf 1,890,800 kr. för jordbruksfastighet. Stadens tillgångar voro 1891 bokförda till 2,774,123 kr., skulderna till 1,865,611 kr. För hvarje krona bevillning uttaxerades för kommunala behof kr. 6 och 6: 59. S. å. funnos 277 handlande, med 157 biträden, samt 254 handtverkare, med 302 arbetare. Fabriksverksamheten har under de senaste årtiondena icke obetydligt ökats och omfattade 1891 39 fabriker, med ett sammanlagdt tillverkningsvärde af nära 1,100,000 kr. samt med 551 arbetare. Bland industriella verk må nämnas mekaniska verkstäder, orgelbyggeri, snickerifabriker, bryggerier och färgeri. Sjöfarten är naturligtvis obetydlig, men var, ända tills staden erhöll jernväg, ett lifsvilkor för densamma, hvarför också betydliga kostnader tid efter annan nedlagts för densammas främjande, dels genom kanalisering af Svartån till Hjelmaren och muddring i denna sjö, dels för underhåll af Hjelmare kanal. År 1891 besöktes staden af 120 ankomna och afgångna fartyg om tillsammans 7,391 tons drägtighet. På platsen hemmahörande fartyg voro 5 om 338 tons. I hamnafgifter inflöto endast omkr. 1,360 kr. Så mycket lifligare äro stadens landkommunikationer medelst de jernvägar, som förena Ö. dels söderut med Hallsberg å Vestra stambanan, dels norrut med jernvägsnätet i Vestmanland (Ö. är ändstation på Köping–Hult-jernvägen) och Värmland. — Den förnämsta gatan är Storgatan–Drottninggatan, som från n. till s. genomlöper staden och i södra stadsdelen korsar det långsträckta Stortorget, vid hvilket ligger stadskyrkan, från 1200-talet, ursprungligen i gotisk stil, sedermera tillbyggd och flere gånger smaklöst förändrad, men numera restaurerad. Äfven kyrkans inre har på sista tiden undergått förändringar; hon prydes af vägg- och glasmålningar. Inom densamma, men på okänd plats, begrofs folkhjelten Engelbrekt Engelbrektsson, hvilkens staty (af Qvarnström, rest 1865) pryder platsen utanför kyrkan. Vid sidan af torget ligger det prydliga, i gotisk stil 1859–63 uppförda stadshuset, inrymmande lokaler för magistraten och öfriga stadsmyndigheter samt teknisk skola. Öfriga framstående byggnader äro stora hotellet, teaterhuset, sparbankshuset, länslasarettet, frimurarelogen, cellfängelset, jernvägsstationshuset, vattentornet (Ö. har en förträfflig vattenledning, sedan 1888), Vasakyrkan, Betelkapellet. Den anmärkningsvärdaste byggnaden är emellertid slottet, en gammaldags, fyrkantig, fyravåningars byggnad med lägre rundtorn i de fyra hörnen samt en trång borggård. Ett äldre slott (<i>Örebro hus</i>) fanns redan 1364 och spelade under den följande tiden en framstående rol både i krig och i fred, tills det efter en lång belägring eröfrades och förstördes af Gustaf Vasa 1523, som dock snart gaf befallning öra det nuvarande slottets uppbyggande. Det blef färdigt under den tid hertig Karl Filip hade provinsen i forläning. Sedermera fick det förfalla ända in på 1700-talet, då det nödtorftigt reparerades. De nedre våningarna användas nu till länsresidens. I sydvestra tornet är Nerikes fornminnesmuseum inrymdt. En annan gammal byggnad är den inne på en tomt vid Jerntorgets vestra sida befintliga s. k. <i>kungsstugan,</i> uppförd under slutet af medeltiden eller förra hälften af 1500-talet i en arkitektur påminnande om Ornässtugans och med delvis bibehållna målningar. Antagligen har hon under 1500-talet utgjort bostad för konungarna under deras besök i staden. — Bland offentliga, ej redan nämnda inrättningar må anföras: högre allmänna läroverket (»Karolinska läroverket», uppkalladt efter Karl XIII; utanför den södra af dess tvänne byggnader restes 1834 en obelisk till minne af Olaus och Laurentius Petri), länets hypoteksförening, Örebro-Nora stadshypoteksförening, Köping–Hult-jernvägens och Hjelmare–Qvismare sjösänkningsaktiebolagets styrelser, kemisk station, döfstumskola, idiotanstalt på lägenheten Lilläng, teknisk söndags- och aftonskola, två högre läroverk för qvinlig ungdom, en arbets- och uppfostringsinrättning för fattiga barn, afdelningskontor af riksbanken, Ö. enskilda bank, Ö. folkbank, sparbank, pantbank m. m. Till Ö. äro förlagda chefsämbetena för Lifregementet till fot och Lifregementets husarer. Den periodiska pressen företrädes af tidningarna »Nerikes Allehanda» och »Örebro Tidning», hvilka hvardera utkomma 4 ggr i veckan, samt »Fosterlandsvännen», som utgifves 1 gång i veckan. — I kyrkligt hänseende utgör staden jämte Ånsta och Längbro ett regalt pastorat af Strengnäs stift. (Ånsta och Längbro skola enl. k. bref 1876 skiljas från Ö. och med Eker bilda ett särskildt pastorat, så snart kyrka byggts och pastorsboställe anskaffats.) Till riksdagens Andra kammare väljer den en ledamot. — Stadens vapen är en svart örn, med öga, näbb och klor röda. på guldbotten. 
<i>Eyrarsundsbro</i> (jfr Ör) var ursprungliga namnet (som sedermera sammandrogs till Örabro) på det samhälle, som under medeltiden uppstod vid det för landskapets handel välbelägna öfvergångsstället öfver Svartån, vid segelled och stora vägen mellan de öfre Mälarelandskapen och det nedre landet. Redan på 1200-talet omtalas staden, ehuru inga äldre privilegier än från 1404 äro kända. Vid Ö. höllos landstingen och samtidigt den stora årsmarknaden <i>Hindersmässan</i> (Henriksmässan; numera framflyttad från Henriksdagen, d. 19 Jan., till omkr. d. 26 s. m.), hvilken ännu fortlefver. Der mottogo konungarna hyllning af nerkingarna, och vid karmelitklostret (»Vårfruklostret», se nedan) uppstod redan i 14:de årh. en skola. Platsens vigt såsom landskapets hufvudort i förening med dess läge gaf den betydelse för hela riket, så att den ofta användes för möten och herredagar, bl. a. i Febr. 1529, då ett kyrkomöte der fattade vigtiga beslut och gjorde betydelsefulla uttalanden i reformatorisk riktning, och Dec. 1539–Jan. 1540, då rättegång hölls med Olaus Petri och Laurentius Andreae, och då herrarna d. 4 Jan. 1540 
page_number=328, index= - Örebro, uppstad och residensstad för landshöfdingen öfver Örebro län - Örebrogranit, en i trakterna af Örebro m. fl. ställen förekommande, medel- till grofkornig, vanligen röd granit - Örebro härad, i Örebro län - Örebro kontrakt, i Strengnäs stift - Örebro län omfattar Nerike, vestra hälften af Vestmanland och den östligaste delen af Värmland (Karlskoga bergslag) 
på Gustaf Vasas »blotta» svärd svuro att blifva äfven konungens »lifsarfherrar trogne och hulde», d. v. s. förbundo sig till arfrikets erkännande. Äfven i 19:de årh. hafva riksdagar hållits i Ö., nämligen 1810, då fursten af Ponte-Corvo d. 21 Aug. valdes till tronföljare, och 1812, då vår nu gällande tryckfrihetsförordning antogs och beväringsinstitutionen infördes. I Ö. (i »fru Hjorths hus») afslöts d. 18 Juli 1812 fred mellan England och Sverige samt mellan England och Ryssland, hvarigenom »grunden lades till Napoleons omstörtande». Underhandlare voro L. von Engeström, Thornton och van Suchtelen. 1849 och 1850 höllo de liberale »reformmöten» i Ö., hvarvid diskuterades och antogos förslag till regeringsform och vallag. Staden har några gånger varit hemsökt af större eldsvådor, senast 1854. Jfr J. Fr. Bagge: »Beskrifning om upstaden Örebro» (1785). A. G. 
<i>Örebro kloster,</i> beläget på Tingstugubacken, n. om ån, der grundmurarna nyligen blifvit uppgräfda och aftecknade, bar namnet Vårfruklostret och tillhörde munkar af »den heliga Guds moders och obefläckade jungfru Marias af berget Karmel orden». Det var sålunda ett af de få karmelit-kloster, som i vårt land förekommit. Första gången det omtalas är i ett bref, hvarmed konung Karl Knutsson 1456 till klostret upplät sin rättighet å den n. ö. om staden belägna skogen Kränglan (Kräklan), med vilkor att klostret skulle underhålla broar och vägar derstädes. Ännu 1480 stod klostret i skuld för sina byggnader och måste då pantförskrifva fast egendom. Antalet munkar utgjorde 1495 tolf, förutom priorn. Klostret egde några tomter inom staden samt dessutom några landtgårdar, men uppnådde aldrig någon större betydelse; det märkligaste man vet om detta kloster är, att reformationens främste förkämpe i Sverige, Olaus Petri, äfvensom hans broder Laurentius der erhållit sin första undervisning. Se H. Hofberg: »Nerikes Gamla Minnen». C. S–e. 
<b>Örebrogranit,</b> en i trakterna af Örebro m. fl. ställen förekommande, medel till grofkornig, vanligen röd granit, i hvilken fältspatskornen delvis äro utbildade i större kristaller, »fältspatsögon». Jfr Granit. E. E. 
<b>Örebro härad,</b> i Örebro län, ingår i Öster-Nerikes domsaga och fögderi samt omfattar socknarna Mosjö, Täby, Vintrosa, Tysslinge, Kil, Gräfve, Eker, Längbro, Ånsta, Almby, Axberg, Hofsta. Areal 62,650 har. 13,531 innev. (1892). 
<b>Örebro kontrakt,</b> i Strengnäs stift, omfattar de 5 pastoraten Örebro stad och Ånsta samt Längbro (jfr Örebro); Almby; Mosjö och Täby; Vintrosa och Tysslinge; Eker. Areal 35,009 har. 23,255 innev. (1892). 
<b>Örebro län</b> omfattar Nerike, vestra hälften af Vestmanland och den östligaste delen af Värmland (Karlskoga bergslag) samt är beläget mellan 58° 39' och 60° 6' n. br. samt 2° 12' och 3° 51' v. lgd från Stockholms observatorium. Det gränsar i n. till Kopparbergs län, i ö. till Vestmanlands och Södermanlands län samt Hjelmaren, i s. ö. till Östergötlands län, i s. v. till Skaraborgs län samt i v. till Värmlands län. Af länets areal utgöra enligt senaste beräkningar Nerike 4,347 qvkm. samt andelen af Vestmanland 3,972 qvkm. och af Värmland 744 qvkm., tillsammans 9,063 qvkm., deraf 8,260 qvkm. land och 803 qvkm. vatten, i hvilket ej inräknats länets andelar af sjöarna Hjelmaren och Vättern. Länets största längd är i n.–s. 160 km. och största bredd i ö.–v. 96 km. Folkmängden vid 1892 års slut utgjorde 183,554 pers. (89,539 mankön, 94,015 qvinkön), deraf 164,100 å landsbygden och 19,454 i städerna. Folkmängdstätheten var sålunda fullt 22 pers. på 1 qvkm. land. I anseende till folkmängden intager detta län det 14:de rummet och i fråga om folkmängdstätheten det 11:te af rikets samtliga län. Tillväxten i folkmängd, som under de sista 13 åren varit helt obetydlig, har dock under de sista femtio åren uppgått till 45 proc. — I <i>judiciellt</i> hänseende är länets landsbygd delad i 4 domsagor (omfattande 10 härad och 5 bergslag, under Svea hofrätt): Öster-Nerikes, omfattande 4 härad och tingslag (Örebro, Glanshammars, Askers och Sköllersta), Vester-Nerikes, omfattande 5 härad och tingslag (Kumla, Hardemo, Grimstens, Edsbergs och Sundbo), Nora, omfattande 3 bergs- och tingslag (Nora och Hjulsjö, Karlskoga samt Grythytte och Hellefors), Lindes, omfattande 2 bergs- och tingslag (Lindes och Ramsbergs samt Nya Kopparbergs) och 1 härad och tingslag (Fellingsbro). Fögderierna äro äfven 4 och sammanfalla till omfånget med de likbenämnda domsagorna samt omfatta: Öster-Nerikes fögderi 5 länsmansdistrikt, Vester-Nerikes 6 och de båda öfriga hvartdera 3. Städerna, Örebro, som är residensstad, Askersund, Nora och Lindesberg, hafva hvar sin rådstufvurätt. Vid 1894 års början voro landskommunerna 58 till antalet. — I <i>ecklesiastikt</i> hänseende hör länet dels till Strengnäs stift, med 5 kontrakt och 45 församlingar, dels till Vesterås stift, med 1 helt och 1 deladt kontrakt samt 13 församlingar och del af 1, dels till Karlstads stift, med en del af ett kontrakt och 4 församlingar samt del af 1. — Länet är indeladt till underhåll åt 474 nummer af Nerikes regemente, som numera heter Lifregementet till fot, 55 nummer af Vestmanlands regemente och 335 nummer af Lifregementets husarer. — Vidare ingår länet i Mellersta bergmästaredistriktet, i Mellersta väg- och vattenbyggnadsdistriktet, i Inre tullbevakningsdistriktet, i Bergslags skogsdistrikt, i 5:te distriktet för döfstumundervisningen samt utgör 2 justeringsdistrikt. För helso- och sjukvården är länet deladt i 5 provinsial- och 7 extra provinsialläkaredistrikt; 1 länslasarett och kurhus finnes vid staden Örebro, hvarjämte i länet äro på flere ställen (f. n. 8) anordnade mindre sjukhus. En länsveterinär finnes i länet. — Å egendomen Lund (i Hofsta socken) är länets landtbruksskola och i Käfvesta by (i Sköllersta socken) är en folkhögskola. — Till riksdagens Första kammare utser länet f. n. 6 ledamöter, och till Andra kammaren sända landsbygden 6 ledamöter och Örebro stad 1, hvaremot de öfriga städerna äro förenade med Kristinehamn till en valkrets. — Länets 
page_number=329, index= - Örebro län omfattar Nerike, vestra hälften af Vestmanland och den östligaste delen af Värmland (Karlskoga bergslag) - Öre elf, vattendrag i Norrland - Öregrund, sjöstad i nordöstra Upland (Roslagen), Stockholms län 
hufvudnäringar, jordbruk och boskapsskötsel, hafva under den senare tiden i många hänseenden betydligt förkofrats, och deras alster lemna öfverskott till afsalu utöfver länets egna behof. Af länsarealen utgöra den odlade jorden 18 proc. och den naturliga ängen inemot 4 1/2 proc. Genom Hjelmarens sänkning, hvilket stora arbete afslutades år 1888, har mycken jord vunnits för odling, hvarjämte stora marker förbättrats. Sålunda beräknas de derigenom torrlagda ängs- och mossmarkerna inom länet uppgå till 11,583 har och landvinningar och sjöslåtter till 2,641 har. En medelmåttig skörd i länet uppskattas af stråsäd till 50,000 hl. hvete, 290,000 hl. råg, 45,000 hl. korn, 900,000 hl. hafre, 20,000 hl. blandsäd och af potates till 700,000 hl. Vid 1892 års slut uppgafs kreatursstocken till 13,042 hästar, 103,730 nötkreatur (deraf 67,530 kor), 32,388 får och 19,623 svin. — Bränvinsbränningen är af ringa betydenhet och gaf år 1891–92 knappt 1/2 mill. liter, eller ej fullt 1 1/2 proc. af rikets tillverkning. — Den skogbärande marken är fullt 61 proc. af länets ytvidd. Skötseln af de enskildes skogar är här som annanstädes så beskaffad, att de oftast tillgodogöras och vårdas på ett fullt rationelt sätt vid de större bruks- och landtegendomarna, hvaremot i allmänhet ingen ordnad hushållning finnes vid de medelstora och mindre hemmans- och bergsmansskogarna. Vidare har länet, särskildt dess norra del, en betydande näringskälla i bergsbruket. Under år 1892 brötos ur 110 grufvor 306,658 ton jernmalm, hvilket var nära 1/4 af rikets malmbrytning; af gruffälten lemnade Stribergsfältet 44,682 ton, Stripafältet 29,003, Sköttgrufvefältet 26,838, Dalkarlsbergsfältet 22,008, Ingelshyttefältet 13,926, Ställbergsfältet 13,631 och Pershyttefältet 11,952. Under samma år tillverkades vid 40 masugnar 119,705 ton tackjern; smältstycken och göt tillverkades till en qvantitet af 74,921 ton och stångjern m. m. 55,853 ton. Af silfver- och blymalmer brötos ur 24 grufvor 2,609 ton, af kopparmalm i 7 grufvor 1,816 ton, af zinkmalm i 24 grufvor, hufvudsakligen i Åmmebergsfältets grufvor, 27,729 ton. Vid Kafveltorp (i Ljusnarsbergs socken) tillverkades bl. a. 329,5 ton raffinadbly, 196 kg. finsilfver och 0,95 kg. guld. Vid Dylta (i Axbergs socken) tillverkades 183 ton rödfärg. Under året sysselsattes 2,326 arbetare vid jerngrufvorna, 3,223 vid jernverken och 1,257 vid andra verk och grufvor. Fabriksindustrien är deremot mindre betydande, och uppgifves tillverkningsvärdet under år 1891 vid 136 fabriker »till knappt 3 1/2 mill. kr., deraf vid jern- och stålmanufakturverk 603,000 kr., gjuterier och mekaniska verkstäder 424,000 kr., trämassefabriker 387,000 kr., tändsticksfabrik 270,000 kr. och vid 4 stenhuggerier 184,000 kr. För år 1890 uppgifves för tre socknar skodonstillverkning såsom hemslöjd, hvilken sysselsatte 400 à 500 pers. och hade ett värde af 300–400 tusen kr. Handtverkarna voro 720 år 1891, med 736 arbetare, handlandena år 1892 646, med 547 biträden. Handelsflottan bestod s. å. af 21 seglande fartyg, om 1,064 tons, och 16 ångfartyg, om 836 tons och 328 hästkrafter, alla i inrikes sjöfart. Länet är väl försedt med jernvägar, nämligen vid 1893 års slut 172 km. af statens och 523 km. af 16 enskilda banor. — Hemmantalet uppgår till 2,924,655 mantal, deraf 37,89 för städernas jord. Jordbruksfastigheterna voro år 1893 taxerade till 102,595,000 kr. å landsbygden och 1,907,400 kr. i städerna, annan fastighet till 15,945,600 kr. å den förra och 18,170,600 kr. i de senare. Dessutom voro statens och menigheters m. fl. fastigheter, fria från bevillning, taxerade till 7,188,300 kr. å landsbygden och 2,610,200 kr. i städerna. I länet finnas 6 fideikommissegendomar, taxerade år 1890 tillsammans till nära 5 mill. kr. Samma år taxerades de inhemska aktiebolagens fasta egendomar inom länet till inemot 22 mill. kr. och utländska undersåtars fastigheter till 1,380,800 kr. — Sedan 1648 har vestra Vestmanland hört till samma län som Nerike. Örebro län omfattade från 1654 till 1779 Nerike, vestra Vestmanland och Värmland, men sistn. år åtskildes Värmland, så när som på Karlskoga bergslag. Jfr W. Tham: »Beskrifning öfver Örebro län» (1849) och K. M:ts befallningshafvandes i länet femårsberättelser. K. S. 
<b>Öre elf,</b> vattendrag i Norrland, har sina källor i sydligaste delen af Stensele socken i Lappland, hvarifrån den under sydöstligt lopp strömmar genom Lycksele, Örträsks, Bjurholms och Nordmalings socknar samt ö. om Nordmalings by mynnar ut i Bottniska viken. Längd omkr. 185 km. 
<b>Öregrund,</b> sjöstad i nordöstra Upland (Roslagen), Stockholms län, belägen på en halfö vid sundet mellan fasta landet och Gräsön. Den lilla staden är tämligen regelbundet anlagd på den åt sjön starkt sluttande klippgrunden, men företer med sina små trähus ingenting anmärkningsvärdt i sitt yttre. Stadsområdet, satt till 4 1/4 mantal, omfattar 600 har. Innevånarnas antal, alltid ringa, uppgick 1870 till 764 och 1892 till 937 personer. Taxeringsvärdet för all fast egendom uppgick sistnämnda år till 555,700 kr. Stadens tillgångar voro 1891 bokförda till 74,491 kr., skulderna till 32,507 kr. För kommunala behof uttaxerades kr. 4,06 à 7,35 för hvarje krona bevillning. S. å. funnos 8 handlande, med 5 biträden, 19 handtverkare, med 6 arbetare, men ingen fabrik. De egentliga näringarna äro sjöfart och fiske, hvarjämte staden stundom har någon fördel deraf att passerande fartyg för motvind, tjocka eller is måste längre eller kortare tid uppehålla sig på redden. Hamnen är liten, men djup och skyddad. Den besöktes nyssnämnda år af 338 ankommande och afgående fartyg, om tillsammans 32,850 tons drägtighet. Hamnafgifterna uppgingo knappt till 1,200 kr. På platsen hemmahörande fartyg voro 14, om 1,325 tons. Den enda märkliga byggnaden är den på en höjd belägna kyrkan, som är af sten och okänd ålder, uppkallad efter S:t Gertrud. Det obetydliga rådhuset är en träbyggnad från 1744. Tillsammans med Gräsön utgör Ö. ett regalt pastorat. Med grannstaden Östhammar har Ö. gemensam borgmästare, och tillsammans med öfriga städer i Stockholms län bildar staden en valkrets för riksdagsmannaval till Andra kammaren. På senare åren har Ö. 
page_number=330, index= - Öregrund, sjöstad i nordöstra Upland (Roslagen), Stockholms län - Öregrundsgrepen, hafsvik af Bottniska viken - Örekilselfven, namn på det vattendrag, hvars nedersta lopp benämnes Qvistrumselfven - Örekrog. Se Krogen - Öreryd, socken i Jönköpings län - Öresjön, insjö i södra Vestergötland - Öresland (Fornsv. öræs land), en benämning, som i våra landskapslagar nyttjas till angifvande af ett jordområde af en viss storlek - Öresten, kungsgård i Örby socken - Öresund (Isl. Eyrarsund; jfr Ör), hafsarm, som mellan Skåne och Själland förenar Östersjön med Kattegatt 
blifvit en ganska mycket besökt bad- och sommarvistelseort. — Ö. räknar sin tillvaro såsom stad från 1491 och är urspr. en koloni från Östhammar. Konung Kristian II lät uppbränna staden, hvars innevånare då flyttade till Östhammar, men Gustaf I återställde densamma. 1561–62 bar Per Brahe d. ä. titeln grefve till Ö. För öfrigt finnes i Ö:s historia föga att förmäla annat än om flere förstörande eldsvådor och att staden härjades af ryssarna 1719. — Stadens vapen är ett seglande, tvåmastadt fartyg (svart) på silfverbotten. A. G. 
<b>Öregrundsgrepen,</b> hafsvik af Bottniska viken, mellan Gräsön i ö. och Uplands fastland i v. Viken fortsattes åt s. ö. genom ett sund, som mellan Gräsön och flere andra öar samt fastlandet leder till Ålands haf vid Svartklubbens fyr. Farleden genom Ö. och nämnda sund begagnas mycket af sjöfarande, i synnerhet vid stormigt väder, till undvikande af öppna sjön. 
<b>Örekilselfven,</b> namn på det vattendrag, hvars nedersta lopp benämnes Qvistrumselfven (se d. o.). Längden är 86 km. 
<b>Örekrog.</b> Se Krogen. 
<b>Öreryd,</b> socken i Jönköpings län, Mö härad. Areal 6,975 har. 488 innev. (1892). Annex till Stengårdshult, Skara stift, Redvägs kontrakt. 
<b>Öresjön,</b> insjö i södra Vestergötland, Marks härad, 57,9 m. öfver hafvet, bestående af de genom ett smalt sund förenade Östra Ö. i n. ö. och Vestra Ö. i s. v., med en sammanlagd längd af 12 km. Från Östra Ö. leder den korta Slottsån.. förbi Öresten ned till Viskan. — En annan Öresjö ligger i Vedens härad, 132 m. öfver hafvet, och genomflytes af Viskan. Utmed östra stranden går Borås–Herrljunga jernväg. 
<b>Öresland</b> (Fornsv. <i>öraes land</i>), en benämning, som i våra landskapslagar nyttjas till angifvande af ett jordområde (åkerjord) af en viss storlek, nämligen en åttondel af ett <i>markland</i> (se d. o.). Ett öresland omfattade 3 örtugsland, och ett örtugsland åter delades i 8 penningsland. Schlyter påvisar i sin ordbok till »Sveriges gamla lagar» (art. »Markland»), att om, såsom man med säkerhet kan antaga, benämningarna »markland», »öresland» o. s. v. hafva från början gifvits jord, för hvilken man betalade 1 mark, 1 öre o. s. v. i afrad, och om i Sverige såsom i Danmark jordegendom var värd 24 gånger så mycket som den afrad, hvilken en landbo kunde betala derför, så skulle ett örtugsland ursprungligen hafva varit vardt 1 mark silfver, ett pris, som Uplandslagen verkligen bestämmer för ett örtugsland. Af senare upptagen jord i detta landskap blef 1 örtugsland till följd af myntförsämringen i sjelfva verket ej vardt mer än 16 örtugar silfver. 
<b>Öresten,</b> kungsgård i Örby socken, Marks härad, Elfsborgs län, 3 mtl kronosäteri med derunder lydande 2 3/4 mtl i samma socken samt 3/4 mtl i Berghems socken. Kungsgården var förr boställe för öfversten vid Elfsborgs regemente, men är nu indragen och för kronans räkning utarrenderad. På kungsgårdens egor, på en klippa (nu kallad Slottsberget) vid Öresjöns utlopp, låg under medeltiden Örestens slott, af hvilket ännu några lemningar (sjelfva grundmurarna) finnas. Det anlades omkr. 1366 under kriget mellan kon. Håkan, Valdemar och Albrekt, hörde 1384 till Bo Jonssons förläningar, och Algot Månsson (Sture) blef der hans fogde. Efter segern vid Falköping (1389) fick riddaren Niklis Jonsson (Svarte Skåning) Mark i förläning eller pant, och hans son, riddaren Jöns Niklisson (Svarte Jöns), erhöll sannolikt slottet efter honom. Vid Engelbrekts tåg våren dansk, Jösse Larsson, fogde der. Han fick fritt aftåg, hvarefter slottet förstördes. Det återuppbyggdes mot slutet af Karl Knutssons regering, och kon. Kristian gjorde 1470 ett försök att intaga det, men vardt af Sten Sture och uppbådade vestgötabönder slagen på flykten. 1502 intogs och brändes det af danskarna, men återuppbyggdes, dock troligen först under Sten Sture d. y:s tid. — Örestens län omfattade endast Marks härad. — Den 28 Nov. 1568 gafs Ö. jämte 28 hela och 7 halfva hemman i Marks och Ås härad i Vestergötland samt Stranda härad i Småland (forna Kronobäcks klosters gårdar) till friherreskap under namn af friherreskapet Kronobäck och Ö. åt riksrådet friherre Erik Gustafsson Stenbock. Donationen konfirmerades och ökades d. 9. April 1582, hvarefter den omfattade, utom Ö. kungsgård med dess underlydande 5 gårdar, 30 hela och 5 halfva hemman samt 3 torp i Vestergötland (Marks, Kinds och Ås härad) och 22 hela och 5 halfva hemman i Småland (Stranda härad), sammanlagdt 52 hela och 10 halfva hemman, samt 3 torp. 
Öresund (Isl. <i>Eyrarsund;</i> jfr Ör), hafsarm, som mellan Skåne och Själland förenar Östersjön med Kattegatt och utgör den vanligast begagnade farleden till och från Östersjön. Gränserna i n. och s. äro obestämda; i sin största utsträckning anses Ö. l. Sundet, som är den bland sjöfarande vanliga benämningen, sträcka sig från Kullen till Falsterbo, således en sträcka om vid pass 140 km. Sundets bredd på smalaste stället, mellan Helsingborg och Helsingör, är 4 km., vid Landskrona 15, vid Köpenhamn–Lomma 30 och vid Kjögebukt–Foteviken 50 km. Inga andra öar finnas än den svenska ön Hven och de danska öarna Saltholm och Amager, om man ej räknar de på bankar i sundet vid Köpenhamn och vid Landskrona byggda fästningsverken. Genom Ö., går en bland verldens största stråkvägar för handelssjöfarten. Visserligen är vattnets djup något större i Stora Belt, men de många grunden göra samfärdseln derstädes mera riskabel än genom Ö. I sundets norra del är farvattnet tillräckligt djupt för de största fartyg såväl i den bredare, vestra, passagen mellan Hven ock Själland som i den smalare, östra, mellan Hven och Skåne; men längre söderut, genom farlederna Drogden (mellan Amager och Saltholm) samt Flintrännan (mellan Saltholm och Sverige), kunna icke fartyg af större djupgående passera än 6 m. i den förra och 7 m. i den senare. — Det var först på 1500-talet, sedan hansestädernas makt brutits, som holländarna, för att deltaga i handeln på Östersjön, började begagna sjövägen genom Ö. samt svenskarna på samma 
page_number=331, index= - Öresund (Isl. Eyrarsund; jfr Ör), hafsarm, som mellan Skåne och Själland förenar Östersjön med Kattegatt - Öresundsbåt, skeppsb., en vanligtvis odäckad segelbåt - Öresundstullen l. sundstullen kallades den transitotull, som danska konungar upptogo af fartyg, hvilka i Öresund passerade en linie mellan Helsingör och Helsingborg 
väg sökte en direkt förbindelse med vestra Europa. Redan förut hade dock Danmark, som egde sundets bägge stränder och derför betraktade Ö. såsom sin enskilda egendom, börjat uppbära tull af passerande fartyg (se vidare Öresundstullen.) Då alla fartyg för tullens skull måste anlöpa Helsingör, drog sig nästan all sjöfart till danska sidan, och den genomgående trafiken gick genom Drogden. Under de senare årtiondena har emellertid en betydlig tillväxt i sjöfarten på svenska sidan låtit sig förmärka, icke minst till följd af de många nya fyrar och andra dyrbara anstalter till sjöfartens gagn, som anordnats för farvattnen mellan Hven och Skånes fastland samt i Flintrännan. Angående det s. k. »lotskriget» i Ö. mellan Sverige och Danmark se Flintrännan. Om sjöslagen i Ö. 1658 se Wrangel (sp. 1416), 1677 och 1710 se Kjöge och 1801 se Nelson. H. A. G. 
<b>Öresundsbåt,</b> <i>skeppsb.,</i> en vanligtvis odäckad segelbåt, som förekommer mest i Öresund och straxt n. derom. Den liknar ganska mycket, till såväl tacklingen som öfvervattenskroppen, kosterbåten (se d. o.), men är klenare byggd och har mindre undervattenskropp än denne, till följd hvaraf han under segling i sjögång och motvind reder sig mindre bra, men är deremot lättare att ro. Af dessa båtar synas många ständigt ute i Sundet, der de till förbipasserande fartyg sälja färskt bröd, öl m. m. R. N. 
<b>Öresundstullen</b> 1. sundstullen kallades den transitotull, som danska konungar upptogo af fartyg, hvilka i Öresund passerade en linie mellan Helsingör och Helsingborg, i senare tid närmare bestämd mellan Kronborgs flaggbatteri och Helsingborgs nordligaste del. 
Erik af Pommern var, enligt nyare undersökningar, den förste danske konung, som, antagligen från slutet af 1425, upptog tull i Helsingör af fartyg, hvilka seglade genom Sundet. Sundstullen får nämligen ej förvexlas med en s. k. pundtull af 1361, som erlades i hansestäderna för att fredliggöra Sundet för sjöröfvare, ej häller med hamnpenningar, som af ålder upptagits. Konungens stora penningebehof tyckes föranledt honom upptaga denna tull, hvartill han ansåg sig ega rätt på grund af en förment öfverhöghet öfver landets haf och strömmar. Från konung Hans' tid upptogs ock af samma skäl tull i Nyborg och Fredericia af fartyg, som seglade genom Belten. Nästan lika långt tillbaka som sundstullen gå försöken att få den afskaffad. Redan 1436 lyckades detta för Hamburg, Lybeck, Lüneburg och Wismar, något senare för Stralsund, Greifswald och Rostock. Följaktligen kom sundstullen att blifva af ringa betydelse, så länge Lybeck var den ojämförligt mäktigaste handelsstaten vid Östersjön. Annorlunda blef det efter den s. k. Grefvefejden (se d. o. och Wullenweber) 1534–36, då Lybecks makt blef bruten och de ej privilegierade Nederländerna fingo det största intresset af Östersjöhandeln. Samtidigt vidtogos äfven förändringar med tullen. Afgiften, ursprungligen 1 eng. nobel (= 2 1/2 guldgyllen = 10 kr.) för hvarje skepp, hade 1475 höjts till 2, sedermera till 3 nobler, beroende af skeppens drägtighet. Dessutom erlades en särskild afgift, oftast in natura, för salt, vin och koppar, hvilken alla fartyg med dylik last synas varit underkastade. Kristian II bestämde 1517, att tullen skulle erläggas efter <i>lästetal,</i> en gyllen för hvar tionde läst. Detta innebar en vigtig förändring från skeppstull till varutull. De följande åren höjdes tullen. Kejsaren och Nederländerna protesterade, och långvariga underhandlingar fördes derom. I den efter Grefvefejdens slut mellan dessa parter och Danmark 1544 ingångna arftraktaten i Speier lofvades ömsesidig frihandel mot betalning af de sedvanliga tullarna. Sundstullen nämndes ej i fördraget. Nederländerna erkände nämligen aldrig dess berättigande, men underkastade sig den faktiskt. Danmark införde nya tullförhöjningar redan 1549, mot hvilka Nederländerna protesterade, åberopande, liksom alltid i det följande, Speierfördraget. Den äldsta kända varutaxan är af 1558, antagen genom fördraget i Odense år 1560 af Hansestäderna och utgångspunkt för alla senare förhandlingar mellan dessa makter. Skilnad fanns redan då mellan privilegierade och oprivilegierade stater, likaså olika kombinationer af fritt och ofritt skepp, fri och ofri last samt slutligen bitullar: skrif- och prickpenningar. Under Nordiska sjuårskriget (1563–70) förekomma ytterligare höjningar af tullen, och 1565 och 1566 påbjöds spärrning af Sundet för att hindra tillförseln till Sverige. 
För <i>Sverige</i> var sundstullen under äldre tider af föga vigt till följd af landets outvecklade handel. Möjligen egde Sverige tullfrihet från början derigenom att tullen uppkom under unionstiden, ehuruväl Gustaf Vasa uttryckligen anhöll om densamma 1535 såsom ersättning för den hjelp han lemnat i Grefvefejden. Å andra sidan innehåller fredsfördraget i Stettin 1570, att Sveriges undersåtar skola hafva rätt att drifva handel uti Danmark och Norge samt genom Öresund till Vesterhafvet, »utan hinder och besvär, såsom af ålder varit brukligt». Johan III klagade både 1577 och 1580 öfver att svenska skepp ej finge tullfritt passera Sundet. På gränsmötet i Flacksjöbäck 1591 stadgades uttryckligen, att »undersåtarna å bägge sidor skulle vara alldeles förskonade från att gifva tull af det gods, som tillhörde dem sjelfva, hvilket Danmarks undersåtar antingen föra in i Sverige eller ut af riket eller ock svenska undersåtar föra in i Danmark och Norge genom Sundet eller ock ut af riket». Dessa bestämmelser höllos emellertid af ingendera parten, och tulltvister voro en af orsakerna till Kalmarkriget (1611–13). I freden i Knäred (1613) bekräftades fördragen i Stettin och Flacksjöbäck samt bestämdes, att tullfriheten skulle inbegripa »underlydande provinser». 
Under 1600-talet blef frågan om hafvens frihet en debatterad statsrättslig fråga. Hugo Grotius utgaf 1609 sin bok »Mare liberum» och Selden 1636 sin »Mare clausum», i anledning af Karl I:s anspråk på herradömet öfver Nordsjön. Den äregirige Kristian IV ansåg sig hafva full rätt till Östersjön s. om en linie mellan, Gotland och Ösel, och genom hans fordran på 
page_number=332, index= - Öresundstullen l. sundstullen kallades den transitotull, som danska konungar upptogo af fartyg, hvilka i Öresund passerade en linie mellan Helsingör och Helsingborg 
Östersjöväldet (<i>Dominium Maris balthici</i>) blef Öresundstullen kärnpunkten i hans nordiska politik. Han förmåddes dertill äfven af monarkiska och finansiella skäl, enär tullkammaren i Helsingör stod direkt under hans kontroll och inkomsterna tillföllo hans egen kassa. Han sökte följaktligen draga den största möjliga inkomst af tullen. Men detta var politiskt oklokt, ty han måste derigenom råka i konflikt med de båda i sundstullen då mest intresserade parterna: Sverige och Nederländerna. Tullstriderna mellan Sverige och Danmark under åren 1622 och 1623 voro ytterst häftiga. Kristian IV förbjöd svenska örlogsfartyg att visa sig s. om Ösel och Gotland. Soldater och krigsförråd fingo ej föras genom Sundet. Estländare vägrades tullfrihet; svenskarna skulle med ed styrka, att varorna voro deras egna, o. s. v. Underhandlingar fördes derom, och Kristian gaf slutligen vika i de flesta punkter. Efter freden i Lybeck 1629 blefvo hans bemödanden att öka tullinkomsterna än ifrigare. Särskildt under åren 1637–39 oroades och betungades de sjöfarande nationerna genom förhöjda tullar, bitullar, skärpta visitationer m. m. Den svenska tullfriheten var honom särskildt en nagel i ögat, och nekas kan ej, att nederländarna, som hade en stor del af Sveriges handel i sina händer, oförsynt begagnade sig deraf. Under trycket af den gemensamma faran ingingo Sverige och Generalstaterna ett förbund till sjöfartens skydd 1640. Ett förslag framkastades från nederländsk sida att genom en kanal mellan Öster- och Nordsjön undgå Sundet. Generalstaterna öppnade underhandlingar med Danmark i Stade 1641, vid hvilka de protesterade mot all sundstull, åberopande fördraget i Speier m. m., men danskarna förespeglade dem fördelarna af att sundstullen fortfarande upptoges, men att de blefve privilegierade. De nöjde sig med en nedsättning vaf tullen. Svenskarna sökte med vapen i hand få sin tullfrihet erkänd i det krig, som äfven af politiska skäl fördes 1643–45. Missnöje med sundstullen förmådde nederländaren Louis De Geer att under kriget utrusta en flotta till Sveriges tjenst. Den nederländska regeringen understödde dock ej Sverige enligt 1640 års fördrag, utan sände endast medlare till fredskongressen i Kristianopel-Söderåkra. Axel Oxenstierna, som å svensk sida ledde underhandlingarna, bekämpade rättsgrunden för sundstullen, förklarande, att Sverige ej såge på egen fördel, utan yrkade på dess fullständiga upphäfvande för alla nationer, men han understöddes hvarken af de nederländske eller franske medlarna, som voro afundsjuka på Sveriges växande makt. Olyckligtvis kände också danskarna från början huru långt de nederländske underhandlarna enligt sin instruktion kunde gå i eftergifter. I fredsslutet vid Brömsebro (1645) erkändes uttryckligen Sveriges och alla dess bilands (äfven de pommerska städernas och Wismars) tullfrihet, men Generalstaterna fingo underkasta sig en tulltaxa, upprättad i Kristianopel d. 13 Aug. 1645. Ingen höjning skulle få ega rum på 40 år, och efter denna tid skulle Speierfördraget träda i kraft. Tullen fastställdes (med vissa undantag) till 1 proc. af varuvärdet, hvilket var lägre än någon tulltaxa sedan 1628. Dertill kommo dock åtskilliga bitullar (alla skeppstullar). Missnöje öfver detta fördrag spordes genast i Nederländerna, och 1649 ingingo Danmark och Generalstaterna den af Korfitz Ulfeld uppgjorda s. k. redemptionstraktaten, enligt hvilken sundstullen skulle småningom aflösas. Ingendera parten var dock vid närmare besinnande nöjd med dess bestämmelser, hvarför dessa 1653 upphäfdes genom den s. k. rescissionstraktaten. Från 1679 gjorde Generalstaterna tid efter annan försök att få sundstullen afskaffad, men slutligen, 1701, under tryck af den osäkra politiska ställningen, ingingo de ett nytt fördrag med Danmark, hvarvid allt blef vid det gamla. 
De två makter, som under midten af 1600-talet upptogo kampen mot Generalstaternas handelsvälde, England och Frankrike, sökte ock betinga sig förmåner i Sundet. Cromwell arbetade förgäfves 1650–52 att få sundstullen upphäfd. I handelsfördragen mellan Danmark och England af 1661 och 1670 likställdes England med Nederländerna. Kristianopelstaxan blef gällande äfven för Frankrike enligt 1663 års fördrag. Denna taxa användes småningom för alla andra nationer, så att endast Sverige blef privilegieradt. I frederna i Roskilde (1658), i Köpenhamn (1660) och Lund (1679) bekräftades Sveriges tullfrihet. 
Under 1700-talet mister äfven den sista privilegierade makten sin tullfrihet. Sverige, som dock egde den sidan af Sundet, hvilken fartygen seglade närmast, förlorade sin tullfrihet genom freden i Frederiksborg 1720 och måste underkasta sig tulltaxan i Kristianopel. Detta bekräftades genom art. 37 i freden i Kiel 1814. Under 1700-talet underkastade sig de handlande nationerna utan allvarligare protester sundstullen. De vigtigaste underhandlingarna, som då fördes om densamma, voro de med Preussen, angående de pommerska städernas tullfrihet, och de med Ryssland. 
Med den ökade samfärdseln under 1800-talet inträffade dock ett annat förhållande. Den tidsutdrägt tullen förorsakade kändes betungande. Den gamla tulltaxan var dessutom bristfällig, saknade bestämmelser rörande bomull, kaffe, kakao m. fl. nya artiklar. Angående dess revision fördes diplomatiska förhandlingar i Köpenhamn och London 1841, och en konvention af d. 19 Juni s. å. afslöts, som kompletterade 1645 års bestämmelser, nedsatte tullen för ospecificerade varor och sammanslog under benämningen »tullkammarsportler» alla de olika expeditionsafgifterna. Tullen förblef dock hinderlig, ej minst för svenskarna. Kommersekollegium måste 1842 och 1846 förnya en 1739 utfärdad varning för svenska sjömän att medelst förbisegling undandraga sig tullen. Sveriges ständer inlemnade d. 20 Aug. 1851 till regeringen en underdånig skrifvelse angående Öresundstullen, enligt hvilken Sverige årligen skulle betala 5–6 hundratusen rdr rmt i tull, hvilket dock var en obetydlig summa mot den förlust tidsutdrägten och osäkerheten medförde. Stockholms grosshandelssocietet och skeppsredare 
page_number=333, index= - Öresundstullen l. sundstullen kallades den transitotull, som danska konungar upptogo af fartyg, hvilka i Öresund passerade en linie mellan Helsingör och Helsingborg - Öresvinet, Delphinus tursio, zool., tillhör delfinslägtet inom hvaldjurens ordning - Örething. Se Tröndalagen - Örgelme (Isl. Aurgelmir), Nord. mytol., ett annat namn för Yme - Örgryte, socken i Göteborgs och Bohus län - Öring. Se Laxslägtet, sp. 930 - Örja, socken i Malmöhus län - Örjan, äldre svensk namnform för Göran (Georg). Om den helige Örjan se Georg, sp. 1069 - Örjan Karlsson. Se Vinstorpsätten - Örkedalen stryker genom Söndre Trondhjems amt, Norge - Örkedalselfven, ett annat namn på Orkla (se d. o.) - Örkelljunga, socken i Kristianstads län - Örkene (Örkened), socken i Kristianstads län - Örlog, örlig, ett gammalt germanskt ord, Angels. orlege, Fornhögt. urliugi, Isl. örlygi, örlög (»urlagarna» ?), som betydt öde, olycksöde, och slutligen stannat vid betydelsen krig, krigståg (särskildt till sjös) - Örlogsfartyg, örlogsman (Eng. man of war), krigsfartyg, fartyg, som tillhör örlogsflottan 
inlemnade en inlaga i samma syfte. Underhandlingar fördes till följd deraf med Danmark, men då Sveriges bemödanden ej understöddes af andra europeiska makter, nödgades Sverige inskränka sig till att begära tullfrihet för svenska fartyg under 15 läster m. fl. mindre fördelar, hvilka biföllos 1852. En fullständig uppgörelse syntes aflägsen, då Nord-Amerikas Förenta stater 1855 förklarade sig ej vilja förnya sin i April 1856 tilländalöpande handelstraktat af 1826 och ej underkasta sig Öresundstullen. Danska regeringen fann sig nu böjd att inbjuda intresserade makter till konferens i Köpenhamn i syfte att genom sundstullens kapitalisering bereda Danmark ersättning. I konferenserna, som började i Jan. 1856, deltogo representanter från Sverige-Norge (N. V. af Wetterstedt), Danmark (Chr. A. Bluhme), Belgien, Frankrike, Hannover, Holland, Mecklenburg-Schwerin, Oldenburg, Preussen, Ryssland, Storbritannien, Österrike, Lybeck, Bremen och Hamburg. Ett förslag uppsattes af danskarna. De flesta invändningar mot detsamma gjordes af Storbritanniens regering. Först d. 14 Mars 1857 underskrefs aflösningstraktaten, enligt hvilken sundstullen och tullarna i Belten upphäfdes och Danmark i ersättning erhöll 30,476,325 rdr danskt rmt, d. v. s. icke fullt 5/8 af kapitalsumman af den inkomst, beräknad efter 4 proc., som Danmark i medeltal under åren 1842–54 åtnjutit af sagda tullar, näml. omkr. 2 mill. om året. De olika staterna skulle bidraga till aflösningen i proportion af de varor, som från deras hamnar exporterades till Östersjöns hamnar eller derifrån importerades. Tullfriheten inträdde med d. 1 April 1857. På Sveriges andel kom att betala 1,590,503 rdr danskt rmt. Från denna summa afdrogs 311,307 rdr danskt rmt, hvilket utgjorde en efter samma grunder som sundstullen kapitaliserad summa af den ersättning, af 10,000 rdr hamb. b:o, som danska statsverket, enligt konventionen af d. 7 April 1840, gaf det svenska för fyrars underhåll på den svenska sidan af inloppen till Sundet. Sverige betalade således 1,279,196 rdr danskt rmt, d. v. s. 2,558,392 rdr sv. mynt. Betalningen egde rum under 20 år medelst 40 halfårliga afbetalningar med kapital och aftagande ränta å de icke förfallna dividenderna. Utbetalningen skedde ur Handels- och sjöfartsfonden. <i>Norge,</i> som efter Kielfreden likställdes med Sverige i fråga om sundstullen, betalade 667,225 rdr danskt rmt såsom lösningssumma. — Jfr P. A. Hammarström: »Om tullförhållandena mellan de Skandinaviska rikena från äldsta tider till freden i Brömsebro 1645, med särskildt afseende på Öresundstullen» (1875), J. A. Fridericia: »Danmarks ydre politiske historie 1629–1645» (1876–81), F. P. van der Hoefen: »Bijdrage tot de geschiedenis van den Sonttol» (1855), Dansk »Hist. tidsskrift», III, 1 »Aflösningen af Sund- og Belttolden». En fullständig Sundstullens historia saknas. E. F. 
<b>Öresvinet,</b> <i>Delphinus titrsio, zool.,</i> tillhör delfinslägtet inom hvaldjurens ordning och däggdjurens klass. Nosen är kort, föga spetsig. Ryggfenan är hög och belägen ungefär på midten af djurets kroppslängd. Bröstfenorna äro små, tillspetsade. Färgen är ofvan till svartgrå, undertill hvit; dessutom äro äfven trakterna kring ögonen, nosen och underkäken hvita. Tänderna, tämligen stora, finnas till ett antal af 20–24 å hvardera sidan af båda käkarna. Längd 290 cm. Denna delfin är sällsynt vid Skandinaviens kuster, den förekommer vid Europas vestkust, i Medelhafvet och, allmänt, vid Amerikas kuster, måhända äfven vid Nya Zeeland. L–e. 
<b>Örething.</b> Se Tröndalagen. 
<b>Örgelme</b> (Isl. <i>Aurgelmir</i>), <i>Nord. mytol.,</i> ett annat namn för <i>Yme</i> (se denne). Ordet betyder »den, som kommer vattnet att brusa». 
<b>Örgryte,</b> socken i Göteborgs och Bohus län, Säfvedals härad. Areal 2,176 har. 8,790 innev. (1892). Ö. utgör ett regalt pastorat, Göteborgs stift, Domprosteriets södra kontrakt. 
<b>Öring.</b> Se Laxslägtet, sp. 930. 
<b>Örja,</b> socken i Malmöhus län, Rönnebergs härad. Areal 960 har. 493 innev. (1892). Annex till Vadensjö, Lunds stift, Rönnebergs kontrakt. 
<b>Örjan,</b> äldre svensk namnform för Göran (Georg). Om den helige Örjan se Georg, sp. 1069. 
<b>Örjan Karlsson.</b> Se Vinstorpaätten. 
<b>Örkedalen</b> stryker genom Söndre Trondhjems amt, Norge, i sydlig riktning från Trondhjems-fjorden upp mot Dovre. På många ställen förekomma vackra naturscenerier, oftast af en vild prägel. Dalgångens botten upptages af Orkla (se d. o.) l. Örkedalselfven. Till Ö. höra fem pastorat, nämligen Orkedalen, Meldalen, Rennebo och en del af Opdal, tillsammans utgörande Söndre Dalernes prosteri och Orkedalens fogderi, samt det till Österdalen hörande Kvikne. Vid sjelfva dalmynningen ligger Orkedals-ören med post- och telegrafstation. Fogderiet har en areal af 4,223 qvkm. och 15,426 innev. (1891). E. H. 
<b>Örkedalselfven,</b> ett annat namn på Orkla (se d. o.). 
<b>Örkelljunga,</b> socken i Kristianstads län, Norra Åsbo härad. Areal 15,286 har. 3,431 innev. (1892). Ö. bildar med Rya ett regalt pastorat, Lunds stift, Norra Åsbo kontrakt. 
<b>Örkene</b> (Örkened), socken i Kristianstads län, Östra Göinge härad. Areal 23,886 har. 4,316 innev. (1892). Ö. utgör ett regalt pastorat, Lunds stift, Östra Göinge kontrakt. 
<b>Örlog,</b> örlig, ett gammalt germanskt ord, Angels. <i>orlege,</i> Fornhögt. <i>urliugi,</i> Isl. <i>örlygi, örlog</i> (»urlagarna»?), som betydt öde, olycksöde, och slutligen stannat vid betydelsen krig, krigståg (särskildt till sjös), Fornsv. <i>örlögh, örlogh,</i> D. <i>örlog,</i> Höll. <i>oorlog.</i> Ordet finnes ej i Eng., ej häller i T. utom i några från Holl. lånade sammansättningar (t. ex. <i>orlogsschiff</i>). I vår tids svenska har det, då det nyttjas ensamt, en stark bismak af ålderdomlighet, men är ännu vid friskt lif såsom första led i flere sammansättningar (se nedan). 
<b>Örlogsfartyg,</b> örlogsman (Eng. <i>man of war</i>), krigsfartyg, fartyg, som tillhör örlogsflottan, d. v. s. den del af ett lands flotta, som är afsedd för kriget och till handelns skydd. Den svenska krigsflottan, hvars senast förgångna typer voro seglande fartyg (linieskepp, fregatter, 
page_number=334, index= - Örlogsfartyg, örlogsman (Eng. man of war), krigsfartyg, fartyg, som tillhör örlogsflottan - Örlogsflagg, kronoflagg, som i allmänhet får föras endast å kungl. slott, å fästningar, å krigsmaktens och för dess räkning förhyrda fartyg - Örlogsflotta. Se Örlogsfartyg - Örlogsgös, äfven kallad unionsgös (se Unionstecknet), nyttjas för Sverige (enl. reglementet för k. Flottan) såsom flagg för de förenade rikenas beskickningar - Örlogshamn, en af naturen skyddad och säker hamn - Örlogsman, person, som gör krigstjenst till sjös; örlogsfartyg (se d. o.) - Örlogsmanna-sällskapet i Karlskrona bildades 1771 i Stockholm 
korvetter, briggar, skonertar o. a.) samt roddfartyg (kanon-båtar, -kuttrar, -jollar, -slupar o. a.), utgöres nu af pansarfartyg (se d. o.), kanonångbåtar och minbåtar (se d. o.). I de årligen utkommande »Rullor öfver svenska krigsmagten till lands och sjös» upptagas namn, bestyckning och deplacement å k. Flottans samtliga fartyg. Om den svenska krigsflottans styrka m. m. i början af år 1891 se Sverige, sp. 1047. Se vidare Arméns flotta, Flotta och Skärgårdsartilleriet. L. H. 
<b>Örlogsflagg,</b> kronoflagg, som i allmänhet får föras endast å kungl. slott, å fästningar, å krigsmaktens och för dess räkning förhyrda fartyg samt å vissa för densamma afsedda hus, såsom kaserner, expeditionslokaler o. dyl. byggnader. Flere nationer, såsom Sverige och Norge, Danmark, England, Italien, Ryssland, Spanien, Tyskland och Österrike, hafva särskild örlogsflagg, men i de flesta land är nationalflaggen gemensam örlogs- och handelsflagg. Sveriges nuvarande örlogsflagg, hvars utseende genom k. resolut. d. 20 Juni 1844 bestämdes, är blå, med gult kors och den öfversta inre fyrkanten försedd med det för Sverige och Norge gemensamma <i>unionstecknet</i> (se d. o.), som är bildadt genom en lika fördelad sammanställning af de till båda rikenas flaggor hörande färger, och flaggens yttersta tredjedel skall hafva <i>tunga</i> och <i>stjertar</i> (hvilka trenne spetsar ofta med ett gemensamt namn benämnas »tungor»), genom hvilka örlogsflaggen skiljer sig från handelsflaggen (se d. o.), som är tvärt afskuren. Då örlogsflaggen i midten är försedd med det fastställda <i>unionsvapnet</i>, kallas den kunglig flagg, och sådan får föras endast af kungliga personer. — Örlogsflaggen skall föras äfven å fartyg och vissa byggnader, som tillhöra lots-, tull- och postverken, ehuru med den förändring, att i midten af det gula korset skall finnas ett hvitt fält, på hvilket i guld- eller bronsfärg är anbragt: för lotsverket (fr. 1881) ett ankare och derofvanför en stjerna, för tullverket (fr. 1844) ett T och för postverket (fr. 1844) ett posthorn, båda med kungl. krona. Beträffande enskilda personer tillhöriga fartyg, hvilka blifvit kontraherade att för postverkets räkning föra post, föreskrifves i k. brefvet å. 1 Aug. 1838, att de må, så länge det derom med postverket upprättade kontrakt är gällande, föra svensk flagg med <i>tvänne tungor</i> (s. k. klufven flagg, d. v. s. utan gul tunga). — Då den svenska örlogsflaggen förekommer med <i>kommandostafvar, ankare</i> eller <i>stjernor</i> i den nedre blå rutan under unionstecknet, utgör den befälstecken för resp. sjöministern, chefen för k. Marinförvaltningen eller amiralsperson, som å fartyg, der han i tjenst färdas, eger att föra sådan flagg (jfr Amiralsflagg). — Den 27 Febr. 1832 lemnades i Sverige för första gången tillåtelse att å enskilda farkoster föra den tretungade flaggen. Då erhöll nämligen Svenska segelsällskapet tillstånd att föra örlogsflaggen med en hvit ruta uti det gula korset samt i den hvita rutan ett förgyldt O med en furstlig (sedan 1878 kunglig) krona. Sedan d. 7 Juni 1893 har äfven Göteborgs segelsällskap tillåtelse att föra den svenska örlogsflaggen med en hvit ruta uti det gula korset och i den hvita rutan bokstäfverna   G  S S,  förgyllda och med en likaledes förgylld femuddig stjerna öfver. 
Den äldsta föreskrift, som kunnat återfinnas, rörande den svenska örlogsflaggen, härleder sig från Karl XI:s minderårighetstid och återgifves i ett k. plakat af d. 6 Nov. 1663, genom hvilket det vid straff förbjöds alla privata skepp och farkoster att föra »Chronones flaggor eller elliest sine egne gjorda med tre spitzer», utan ålades dem, att »låte giöra them fyrkantige och jämt afskurne». Detta förbud förnyades derefter såväl genom en k. förordn. d. 3 Juli 1717 som genom ett k. bref d. 17 Okt. 1751, hvarjämte brott mot detta förbud belades med böter. Efter föreningen med Norge fastställdes genom k. resol. d. 7 Mars 1815 en för båda rikena gemensam örlogsflagg, i hvars öfre hörn unionstecknet, då ett hvitt Andreas-kors (diagonal-kors) i rödt fält, var anbragt, men i öfrigt var flaggen lik den nu brukliga. Denna flagg nyttjades, tills den nuvarande örlogsflaggen antogs, eller år 1844, då Norge samtidigt fick egen såväl örlogs- som handelsflagg. — Jfr Örlogsvimpel. R. N. 
<b>Örlogsflotta.</b> Se Örlogsfartyg. 
<b>Örlogsgös,</b> äfven kallad unionsgös (se Unionstecknet), nyttjas för Sverige (enl. reglementet för k. Flottan) såsom flagg för de förenade rikenas beskickningar och konsuler hos främmande makter samt såsom gös ombord på k. Flottans fartyg i hamn, hissad å flaggspel i förstäfven eller å bogsprötet. R. N. 
<b>Örlogshamn,</b> en af naturen skyddad och säker hamn, som är tillräckligt stor och djup att kunna rymma ett större antal örlogsfartyg. I en sådan hamns omedelbara närhet måste finnas reparationsverkstäder, docka, upphalningsbädd (slip), förråd m. m., och den bör om möjligt ega flere utlopp, hvilka försvaras af fästningsverk, minstängsellinier o. dyl. R. N. 
<b>Örlogsman,</b> person, som gör krigstjenst till sjös; örlogsfartyg (se d. o.). 
<b>Örlogsmanna-sällskapet</b> i Karlskrona bildades 1771 i Stockholm af sjöofficerare på initiativ af dåv. kaptenen F. V. Leijonancker i ändamål att arbeta för sjövetenskapens utveckling och för att genom ömsesidigt utbyte af erfarenheter och åsigter inom denna vetenskap äfven höja egna kunskaper i densamma. 1778 beslöts, att sällskapet skulle förlägga sin verksamhet till Karlskrona, men första sammanträdet der egde rum först 1784. År 1805 blef konung Gustaf IV Adolf sällskapets beskyddare, hvarvid det fick epitetet »Kongliga». Sällskapets stadgar hafva tid efter annan undergått förändringar, dock äro hufvudgrunderna i viss mån bibehållna (de nu gällande äro af K. M:t fastställda d. 17 Nov. 1893). Sällskapet utgöres af hedersledamöter samt arbetande och korresponderande ledamöter. Redan i början af sin tillvaro utgaf det en tidskrift, som dock snart upphörde. 1870 öfvertog det utgifvandet af »Tidskrift i sjöväsendet» (se d. o.), som egt bestånd sedan 1836. Tjenstemännen inom sällskapet 
page_number=335, index= - Örlogsmanna-sällskapet i Karlskrona bildades 1771 i Stockholm - Örlogsskepp, krigsskepp, örlogsfartyg (se d. o.) - Örlogstjenst, krigstjenst till sjös - Örlogsvarf, ett för ett lands krigsflotta afsedt varf (se d. o.) - Örlogsvimpel (stundom kallad kronovimpel) kallas en vanligtvis klufven vimpel - Örmandlar. Se Mandel 2 - Örmevalla. Se Ölmevalla - Örn. Under benämningen örnar sammanfattar man stundom en grupp bland roffoglarna 
utgöras af ordförande och vice ordförande, ordningsman, sekreterare och bibliotekarie. Sällskapet eger ett värderikt bibliotek samt åtskilliga taflor och manuskript. Högtidsdagen firas årligen d. 15 Nov., årsdagen af sällskapets första sammanträde i Stockholm (1771). L. H. 
<b>Örlogsskepp,</b> krigsskepp, örlogsfartyg (se d. o.). 
<b>Örlogstjenst,</b> krigstjenst till sjös. 
<b>Örlogsvarf,</b> ett för ett lands krigsflotta afsedt varf (se d. o.). 
<b>Örlogsvimpel</b> (stundom kallad kronovimpel) kallas en vanligtvis klufven vimpel (se d. o.), som i sig upptager en eller flere af färgerna i landets nationalflagg samt vid sin innersta ände är försedd med unionstecken, då sådant i flaggen förekommer. Örlogsvimpelns ändamål är att utgöra ett befälstecken för sjöofficerare, som innehafva fartygschefs befäl eller vissa bestämda tjenstebefattningar, i hvilket fall vimpeln föres å sjökrigsmaktens fartyg eller båtar, der de i tjensten färdas. Under åren 1717 och 1751 utfärdades i Sverige bestämmelser angående begagnandet af vimpel å örlogsfartyg, och d. 17 Nov. 1756 utkom ett kungl. förbud för kofferdi- och privata fartyg att bruka vimpel samt d. 26 Sept. 1844 ett dylikt förbud för tullverkets fartyg. Uti hamnförordningen för Stockholms stad af d. 21 Jan. 1848 stadgades äfvenledes förbud att på svenska handelsfartyg föra örlogsvimpel och klufven flagg, hvaremot dersammastädes, genom kungl. medgifvande, det tilläts sådana fartyg att föra <i>bruten vimpel</i>, d. v. s. en vimpel, som på ungefär 1/3 af sin längd, inifrån räknadt, är afklippt och har färgerna omkastade, så att de stå korsvis emot hvarandra, och hvilkens yttre tredjedel i likhet med örlogs vimpeln är klufven. Denna hamnförordning är nu upphäfd och ersatt af en annan, i hvilken sådant kungl. medgifvande icke finnes inrymdt. För postverkets fartyg finnes ej tillåtelse att föra vimpel, hvaremot för lotsverket, genom generalorder d. 11 Maj 1881, blifvit anbefaldt, att det befälstecken, som af lotsbefälet må föras, skall vara en örlogsvimpel med ett ankare och en stjerna i hvitt fält, innanför unionstecknet, närmast stången. — Då örlogsvimpeln är försedd med unionsvapnet (innanför unionstecknet), kallas den kungl. vimpel och föres på stortoppen (eller deremot svarande flaggspel) af det örlogsfartyg (eller båt), der kungl. person befinner sig. Då konungen är ombord, föres denna vimpel (<i>öfver</i> den kungl. flaggen, likaså för drottningen, enkedrottningen, kronprinsen och kronprinsessan, såvida konungen icke samtidigt är ombord på annat närvarande fartyg. Den kungl. vimpeln föres deremot <i>under</i> den kungl. flaggen å det örlogsfartyg (eller båt), der någon annan af det kungl. husets medlemmar befinner sig, såvida icke någon af nyssnämnda kungl. personer är ombord på samma eller annat närvarande fartyg. Jfr Örlogsflagg. R. N. 
<b>Örmandlar.</b> Se Mandel 2. 
<b>Örmevalla.</b> Se Ölmevalla. 
<b>Örn.</b> Under benämningen örnar sammanfattar man stundom en grupp bland roffoglarna, som utmärker sig genom sin nakna vaxhud. Näbben saknar tand, men öfverkäkens undre brädd är stundom försedd med en urbuktning. Tarsometatarsus är längre än mellantån. Till örnarna räknas bl. a. slägtena <i>Aquila</i> (se Landörnslägtet), <i>Circaëtus</i> (se Ormörnsl.), <i>Haliaëtus</i> (se Hafsörnsl.), <i>Harpyia</i> (se Harpyjan), <i>Lophaëtus</i> (se Tofsörnsl.), <i>Nisaëtus</i> se Hökörnarna), <i>Pandion</i> (se Fiskgjuse slägtet). 
Inom <i>symboliken</i> (och sedermera på det heraldiska området) intog örnen (Grek. <i>aetos</i>, Lat. <i>aquila</i> tidigt en framstående plats. På grund af sin styrka, sin höga, stolta flygt och sin skarpa syn blef den af de indoeuropeiska folken hållen för foglarnas konung och tagen till symbol af kraft, seger och herravälde. Han var derför i den grekiska mytologien helgad åt öfverguden Zevs, såsom hvars budbärare och ledsagare han föreställdes bära i klorna blixten (åskviggen). Om örnens rol vid de romerska kejsarnas apoteos se d. o. I Gamla test. är örnen attribut åt profeten Elisa, i Nya test. åt evangelisten Johannes, och enär denne sedan kyrkomötet i Nicaea kallades »theologos», vardt örnen ett emblem för teologien och attribut åt kyrkofadern Augustinus såsom teologiens skyddspatron. — Örnen fick redan i forna tider äfven tjena som symbol för riken, furstar och krigshärar. Såsom fälttecken nyttjades den först i Persien, der på Cyrus' tid en gyllene örn med utbredda vingar bars på en spjutspets framför hären, och från perserna öfvergick detta bruk till egypterna under Ptolemaios Soter, 305 f. Kr. Hos romarna var den med blixtar l. viggar väpnade örnen, såsom attribut åt den latinske förbundsöfverguden Jupiter, sinnebild af romerska staten såväl under republiken som under kejsaretiden, hvarför ock dess bild förekommer allmänt på romerska mynt o. a. föremål. Marius upphöjde 104 f. Kr. örnen (med utbredda vingar) till legionernas fälttecken, sedan den redan förut hade tjenat som fälttecken för den första manipeln i hvarje legion. Den var först af trä, sedermera af silfver eller brons och ofta lagerprydd. I senare tider åtnjöt den romerska legionsörnen en hardt när gudomlig dyrkan: vid den kunde skyddssökande finna asyl, och vid den svuros högtidliga eder. Att i strid förlora legionsörnen gällde som en stor skymf, och dödsstraff hotade den bärare (<i>aquilifer</i>), som lemnat en sådan i sticket. Napoleon I återupplifvade 1804 den romerska örnen såsom fälttecken, hvilket under hans kejsaretid bars vid första bataljonen i hvarje regemente och öfver hufvud vardt symbol af det kejserliga Frankrike. Densamma afskaffades vid bourbonernas restauration, infördes å nyo af Napoleon III (genom dekret d. 1 Jan. 1852), men aflystes på nytt vid republikens införande 1870. — Inom <i>heraldiken</i> är örnen ett bland de mest brukade sköldemärken och förekommer i flere stora staters liksom i många småfurstars, adelsmäns och städers vapen. Den heraldiska örnen (alltid i stiliserad eller ornamental afbildning) ter sig liksom sväfvande i luften och färdig till angrepp, med lodrätt hållen, framvänd kropp, åt ömse sidor utspända vingar och klor (»fläkt 
page_number=336, index= - Örn. Under benämningen örnar sammanfattar man stundom en grupp bland roffoglarna - Örn, Nils - Örn, Robert Isidor - 1. Örnberg, Aurora Magdalena - 2. Örnberg, Lars Magnus Viktor - Örnbräken. Se Pteris - Örneholm, friherreskap, som d. 12 Mars 1651 gafs riksrådet Johan Adler Salvius 
örn»), åt höger vändt hufvud och vanligen uträckt tunga samt stjerten ofta slutande med en heraldisk lilja. Den kallas dubbelörn, när den tillika har två hufvud och två halsar (se fig.). 
  
Ofta äro näbb, tunga och fötter röda, medan kroppen merendels är svart. Den dubbelörn, som de östromerske kejsarna togo till riksinsignier för att beteckna sina anspråk på bägge de romerska rikena, öfvergick jämte titeln romersk kejsare till de tyske medeltidskejsarna och från dem till huset Österrike. Den romersk-tyska riksörnen höll i högra foten spiran och i den venstra riksäpplet. Den skall hafva antagits till symbol redan af Karl den store vid hans kröning d. 25 Dec. 800, men gjordes till dubbelörn först på 1300-talet. Den nuvarande tyska riksörnen är ej dubbel och håller ej spira eller äpple, men bär på sitt bröst det preussiska riksvapnet med Svarta örns ordens kedja ikring. Den preussiska örnen (se Preussen, sp. 223) härstammar från Tyska ordens insignier. Österrike har bibehållit den ofvannämnda dubbelörnen. Ryssland antog den östromerska dubbelörnen under Ivan Vasiljevitj för att antyda denne tsars anspråk på att vara den bysantinske kejsarens arftagare. Den ryska riksörnen är trefaldigt krönt, håller spira och äpple samt bär en bröstsköld med S:t Göran och draken (jfr Ryssland, sp. 171). En hvit, krönt örn var konungariket Polens vapen, och äfven Serbiens riksvapen visar en hvit örn. Det nordamerikanska unionsvapnet innehåller en örn med ett pilknippe och en olivqvist i klorna (om bröstskölden se Nord-Amerikas Förenta stater, sp. 1239). Efter denna örn kallas tiodollar-myntet <i>eagle</i>. — Örnen utgör vidare tecken för åtskilliga riddareordnar (se Örnsordnar). Om en heraldisk sammansättning af lejon och örn se Lejonörn. 
<b>Örn,</b> Nils, äfventyrare, född i Lappland, studerade i Upsala och företog utländska resor, bl. a. till Rom och, efter besök i hemlandet, till Holland och Frankrike, der han, klädd i lappdrägt, fick (enligt hans bref till kungl. rådet grefve F. Wrede d. 3 Nov. 1706) »uppvakta» vid hofvet i Versailles och tyckes hafva uppträdt såsom »prins af Lappland». År 1707 var han i Tyskland. I bref från Kassel d. 20 Aug. s. å. till kungl. sekreteraren Cederhielm hos Karl XII i Altranstädt sökte han fritaga sig från den hos K. M:t framförda beskyllningen att han uppträdt under nämnda titel och förklarade sig resa endast för att utbilda sig till en nyttig undersåte. I Astrakan blef han 1710 häktad och satt fem år under lås och bom. 1715 bönföll han i en skrifvelse till konung Georg I i England om dennes medling, rymde kort derpå ur fängelset och skall hafva dött i Astrakan »i sin blomstrande ungdom». Han utgaf en, enligt Warmholtz, värdelös <i>Kurtze beschreibung des Lapplandes</i> (Hamburg, 1704). 
<b>Örn,</b> Robert Isidor, finsk ämbetsman, född i Kuolemajärvi kapell d. 2 Jan. 1824, student 1840, auskultant i Viborgs hofrätt 1847, justitierådman i Viborg 1852, politieborgmästare i samma stad 1855, representerade Viborg i det s. k. Januariutskottet 1862 och vid landtdagen 1863–64, då han var talman i borgareståndet, hvilket värf han på ett framstående sätt fullgjorde, samt utnämndes 1865 till direktor för generalguvernementskansliet i Helsingfors. På sistnämnda post gjorde hans ämbetsmannaförmåga sig så mycket mera gällande, som han genom sitt vinnande väsende i hög grad förvärfvat sig generalguvernören grefve Adlerbergs förtroende, hvarför dennes åtgärder, i synnerhet vid besättandet af högre ämbeten, ofta torde berott på Ö:s uttalade mening. Att han afvärjde faror, som hotade Finlands samhällsskick, har blifvit försäkradt, men närmare uppgifter derom föreligga icke. Ö. utnämndes 1874 till senator och vice ordförande i senatens justitiedepartement, fick s. å. geheimeråds titel och upphöjdes 1876 i adligt stånd. 1877 begärde han till följd af sjukdom afsked från sina ämbeten och dog i Helsingfors d. 25 Juni 1885. M. G. S. 
1. <b>Örnberg,</b> Aurora Magdalena, författarinna. Se Qvanten, Emil von. 
2. <b>Örnberg,</b> Lars Magnus Viktor, den föregåendes kusins son, slägtforskare, föddes i Nyköping d. 17 Sept. 1839, blef 1858 student i Upsala och inskref sig efter aflagd examen 1860 i Kammarkollegium, der han 1864–71 arbetade i Kammararkivet och 1872 befordrades till kammarskrifvare, en tjenst, som indrogs 1879. År 1878 blef han kanslist i Riksmarskalksämbetet och Hofexpeditionen och utnämndes 1884 till protokollssekreterare derstädes. Sedan 1868 har han derjämte såsom e. o. amanuens tillhört Riksarkivet. 1888 blef han historiograf vid K. M:ts orden samt var 1885–90 sekreterare i Svenska autografsällskapet och redaktör af dess tidskrift. Han har redigerat och på eget förlag (anonymt) utgifvit <i>Svensk slägtkalender</i> (4 årgg., 1885–88), som följts af <i>Svenska ättartal</i> (hittills 5 årgg., 1889–93), »afsedda att utgöra tidskrift för svensk slägtkunskap och slägtforskning samt slägtbok och slägtkalender». Med dessa publikationer har Ö. gjort sig i hög grad förtjent om den svenska slägtforskningen icke blott genom de utredningar han i dem lemnat öfver en mängd lefvande och utdöda, furstliga, frälse och framför allt ofrälse slägter, utan äfven genom den lust för och det arbete i ämnet, som hans egen sällsporda ifver för detsamma framkallat i vida kretsar. Ö. har dessutom utgifvit <i>Samlingar till beskrifning om Nyköping</i> (1862), <i>Anteckningar om kammarkollegiet</i> (1874) och <i>Seraphimer-riddarelängd 1748–1890</i> (1890). 
<b>Örnbräken.</b> Se Pteris. 
<b>Örneholm,</b> friherreskap, som d. 12 Mars 1651 gafs riksrådet Johan Adler Salvius, omfattade 95 23/24 »ader» jord med 182 bönder i Rautus socken, Keksholms län, samt afkastade i hufvudräntor 2,225 dlr. Den 3 Juni s. å. tillökades 
page_number=337, index= - Örneholm, friherreskap, som d. 12 Mars 1651 gafs riksrådet Johan Adler Salvius - Örnehufvud, Olof Hansson - Örneklou, Peter - Örnen, astron. Se Aquila - Örnfelt, Jonas Fredrik 
det med »den fläcken Taipale». Den 1 April 1657 öfverläts friherreskapet åt Paul Wirtz. 
<b>Örnehufvud,</b> Olof Hansson, fortifikationsofficer, föddes 1600 i Ny-Lödöse och hette egentligen Svart. Efter att hafva studerat i Rostock antogs han 1617 till skrifvare i hertig Johans af Östergötland kansli, hvarifrån han 1619 förflyttades till kungl. kansliet. Derifrån tog han emellertid afsked 1624 för att på Gustaf II Adolfs egen befallning öfva sig uti ritare- och ingeniörskonsten under Andreas Buraeus' ledning. Han gjorde deri så snabba framsteg, att han redan följande år utnämndes till ingeniör och anställdes vid armén i Polen. Han visade så framstående duglighet, att han vid Gustaf Adolfs öfvergång till Tyskland 1630 utnämndes till generalqvartermästare vid armén. Såsom sådan utvecklade han mycken verksamhet, synnerligast vid fältkartors uppgörande; äfven befästningarna vid Mainz utstakades af Olof Hansson Svart, som dock redan 1634 återkallades till Sverige, der han fick uppdrag att föra befäl öfver den ännu på artilleriets stat uppförda fortifikationspersonalen. Först skulle han dock resa ut och besigtiga fästningarna i Preussen och Livland. Återkommen från denna resa, blef han d. 10 Juni 1635 adlad med namnet Örnehufvud, och dagen derpå utnämndes han till generalqvartermästare öfver all fortifikation, dock ännu under generalens af artilleriet kommando. Ö. medföljde Torstensson s. å. åter ut till Preussen och Tyskland, men återkallades året derpå till Sverige, der han efter att hafva uppgjort förslag till förstärkandet af Kalmar och Jönköping m. fl. st. företrädesvis ledde befästningsarbetena vid Göteborg. År 1641 skildes emellertid fortifikationspersonalen från artilleriet och bildade en egen stat, hvars befälhafvare, Ö., sålunda blef den förste generalqvartermästare med chefskap öfver Fortifikationen, d. v. s. riksgeneralqvartermästare. På denna plats visade han mycken drift och uppgjorde bl. a. förslag till befästande af nya Kalmar och det blifvande Vänersborg samt till förstärkande af Elfsborg. Men då danska kriget utbröt, gick Ö. 1644 i fält såsom generalqvartermästare vid Gustaf Horns armé och var med vid intagandet af Landskrona, hvars förstärkande han ombestyrde, och af Laholms slott, till hvars förbättrande han genast uppgjorde ett vackert förslag. Sedermera var han äfven med i lägret framför Malmö, men föll der ett offer för den rådande sjukligheten och dog i Kattarps by d. 27 Aug. 1644. — Ö. efterlemnade ritningar öfver bataljer och belägringar i Tyskland, delvis »colligerade» efter Gustaf Adolfs egenhändiga koncept, samt åtskilliga kartor öfver såväl tyska som svenska provinser, hamnar m. m. En karta öfver Mark-Brandenburg utgaf han sjelf på trycket. L. W:son M. 
<b>Örneklou,</b> Peter, friherre, krigare, ämbetsman, var son af ståthållaren öfver Ingermanland Peder Larsson Alebeck, adlad Örneklou, och föddes på 1630-talet. Han idkade en kort tid studier vid universitetet i Dorpt, men öfvergaf boken och blef 1650 »gemen ryttare» vid Otto Vellingks regemente. Vid polska krigets början 1655 blef han kornett vid grefve Gustaf Lewenhaupts regemente, kämpade under de följande åren mot polacker, ryssar och danskar, öfverallt ådagaläggande ett ovanligt mannamod och mycken skicklighet, särskildt såsom ingeniörofficer, samt avancerade efter hand till major, hvartill han af Karl Gustaf utnämndes d. 30 Mars 1658. Han blef vid Köpenhamns belägring i Febr. 1659 svårt sårad, tillfrisknade och utförde sedermera dels i Jylland, dels i Pommern flere märkliga krigiska bedrifter. 1673 blef Ö. öfverstelöjtnant vid Dalregementet, utnämndes 1675 till öfverste vid ett »tremännings-regemente» i Helsingland och beordrades med detsamma efter danska krigets utbrott till tjenstgöring i Jämtland. På hösten 1676 kommenderades han ned till Skåne och deltog under Karl XI:s egna ögon med lysande tapperhet i slaget vid Lund, der han å nyo blef sårad. 1677 blef han öfverste vid Södermanlands regemente och tillika kommendant i Halmstad. Efter krigets slut ändades också Ö:s militära bana, på hvilken han skurit många välförtjenta lagrar, och han blef nu i stället en politisk person, men vann såsom sådan en minst sagdt tvetydig berömmelse. Han blef en ifrig partigängare i enväldets och reduktionens tjenst, utmärkte sig genom ett våldsamt uppträdande vid riksdagarna 1680 och 1682, insattes i sekreta utskottet af Karl XI sjelf och fick såsom medlem af Stora kommissionen tillfälle att lägga i dagen sin hätskhet mot de höge herrarna. Hans herres ynnest gjorde honom d. 30 Juni 1683 till landshöfding i Skaraborgs län, och slutligen kulminerade den kungliga nåden i ett friherre-diplom d. 24 Dec. 1687. Att Ö. i många fall varit en duglig landshöfding, lider intet tvifvel, men hans egenmäktighet, våldsamhet och egennytta framkallade många klagomål och föranledde slutligen en räfst, som slöt dermed att Karl XI i ett ljungande bref befallde Ö. att begära afsked för att undvika fiskalisk aktion. Afskedet beviljades, men några dagar senare, d. 21 April 1690, nämndes Ö. till landshöfding på Ösel, emedan Karl XI af barmhertighet »ville i nåder anse hans beträngda läge». Fullmakten åtföljdes likväl af en kunglig skrifvelse af det ampraste slag, sådan som endast Karl XI förstod att prestera. Ö. var emellertid oförbätterlig. Efter upprepade tjenstefel afskedades han 1701, rymde ur landet och skall en tid derefter hafva dött i Lybeck. Hjr. 
<b>Örnen,</b> <i>astron.</i> Se Aquila. 
<b>Örnfelt,</b> Jonas Fredrik, friherre, amiralr född d. 25 April 1674, var son till Henrik Schultz, som 1672 blef krigskommissarie och 1675 adlades med namnet Ö. Jonas Fredrik ingick 1690 vid örlogsflottan och deltog som volontär och underofficer i konvojerna till Portugal, Frankrike och Holland. Sedan 1696 tjenade han först på den engelska, sedermera på den venezianska flottan, der han, afläggande »vackra, och berömliga prof af mandom och tapperhet» mot turken, slutligen tjenade sig upp till »artillerikapten till sjös». Derefter gaf han sig i kejserlig tjenst och kämpade derunder mot fransmännens eskader i Adriatiska hafvet. 
page_number=338, index= - Örnfelt, Jonas Fredrik - Örnhiälm, Klas (Claudius Arrhenius-Örnhiälm) - Örnpapegojor, Dasyptilus, zool. - Örnrockor, Mlyiobatidæ, zool., en fiskfamilj bland rockorna 
Lyckligt och väl konvojerade han äfven en transportflotta från Trieste uppför Po med Mantua och Cremona som mål. Hemkommen 1704, blef han öfverlöjtnant, men gjorde s. å. kaptenstjenst på Anckarstiernas eskader i Nyenska farvattnen samt deltog i anfallet på Retusaari. 1705–08 kryssade han som befälhafvare på ett holländskt 50 kanonskepp i Medelhafvet under flere strider med kapare och kryssare. Hetast var hans strid med »amiralen af Algier, som förde 2 50-kanonskepp», en kamp, som räckte från kl. 1 middagen till mörkrets inbrott, då de algeriska skeppen, illa tilltygade, nödgades söka skydd i närmaste hamn. Efter krigets utbrott med Danmark 1709 befalldes Ö. hem och deltog de tre närmast följande åren såsom kapten i alla den svenska hufvudflottans expeditioner och vigtigare strider. 1712 utnämndes han till schoutbynacht, fick 1716 befälet öfver Stockholmseskadern och vardt s. å. vice amiral med bibehållande af nämnda befäl. 1719 blef han amiral och friherre. 1732 utnämndes han till landshöfding i Nyköpings län. Han dog i Nyköping d. 23 Sept. 1733 och ligger begrafven i Toresunds kyrka. A. H–ld. 
<b>Örnhiälm,</b> Klas (Claudius Arrhenius-Örnhiälm), kyrkohistoriker, född i Linköping d. 22 Dec. 1627, var son af handelsmannen i nämnda stad Arvid Kapfelman, af tyskt ursprung, och tog sig, liksom de fleste af hans bröder (bland dem psalmdiktaren Jakob Arrhenius), namnet Arrhenius (af Grek. <i>arrhen,</i> öfvers. af slutstafvelsen i fädernenamnet). Han blef 1650 student i Upsala och studerade der teologi, österländska språk och historia med mycken ifver. En lång tid »konditionerade» han, bl. a. såsom lärare för Gabriel Oxenstiernas son Gabriel, och gjorde med denne en treårig utländsk resa (1664–67), under hvilken han i Heidelberg 1665 afskref Hugo Grotius' bref till Camerarius (afskriften förvaras nu i Upsala bibliotek). Efter hemkomsten anställdes han, då fyratio år gammal, såsom docent vid Upsala universitet, men utnämndes redan året derpå, 1668, till professor i historia derstädes. Arrhenius blef derjämte 1669 assessor i Antiqvitetskollegiet och 1679 rikshistoriograf. 1684 upphöjdes han i adligt stånd med namnet Ö. Han tog 1687 afsked från sin professur, då han nämndes till universitetsbibliotekarie. 1689 blef han censor librorum. Död i Stockholm d. 19 Maj 1695. Hans historiska föreläsningar, som rörde sig än om tiden före syndafloden, än om de förnämsta riken, som derefter uppstodo, än om Roms, än om fäderneslandets häfder, voro mycket besökta, emedan hans framställning utmärkte sig ej endast för omfattande forskning, utan äfven för glänsande form. Hans tryckta arbeten utgöras, utom af ett 50-tal akademiska disputationer m. m., af <i>Historia sveonum gothorumq' eccleslastica</i> (4 »böcker», 1689), som omfattar tiden till konung Sverker Karlsson, <i>Vita illustris herois Ponti De la Gardie</i> (Leipzig, 1690) samt början af texten till »Sueciae-verket» (se d. o.). I handskrift efterlemnade han storartade bevis på sitt forskare- och samlarenit, bl. a. ett »bullarium» (samling af påfvebullor rör. Sverige, nu förvarad i Vitt. hist. o. ant. akad:s arkiv), som varit bl. a. von Celse och Reuterdahl till utomordentlig hjelp vid deras arbeten. I förening med S. Leijonmarck, A. Engberg och J. Peringer utarbetade han 1691 på kungl. befallning »Relation, med bijlagde Documenter, om Biskops-, Canonie-, Prebende- samt Kyrckie- och Klostergods, och deras Reduction, med hwad dherwijd hänger, ifrån begynnelsen af Glorwyrdigst i Åminnelse K. Gustaff den Förstes, in till Dråtning Christinae Regements Tijd», hvartill Ö. fogade en inledning om de andliga godsen under tiden före Gustaf I (allt tryckt i »Handl. rör. Skand:s hist.», 21:sta och 22:dra del., 1836–37). Ö. utgaf 1677 Rimberts »Vita Anscharii» (efter Lambecius' text) jämte en gammal från Nådendals arkiv härstammande svensk öfvers. samt Corbei-munken Gualdos latinska versifierade parafras af Rimberts verk. 
<b>Örnpapegojor,</b> <i>Dasyptilus, zool.,</i> ett slägte, som tillhör familjen papegojor och ordningen klätterfoglar inom foglarnas klass. Till det yttre likna de något örnfoglarna och hafva mycket förlängd, sammantryckt näbb. Hufvudet och halsens öfversta del äro nakna. Vingarna äro trubbiga, stjerten stor och rundad. <i>D. Pequetii,</i> som har glänsande svarta fjädrar, lefver på Nya Guinea. L–e. 
<b>Örnrockor,</b> <i>Myliobatidae, zool.,</i> en fiskfamilj bland rockorna (se d. o.), skild från spjutrockorna och de egentliga rockorna bl. a. derigenom att bröstfenorna icke såsom hos dessa sträcka sig öfver sidorna af hufvudet. På stjerten finnes liksom hos spjutrockorna en stor, bakåtriktad, sågtandad tagg. De äro tämligen storvuxna fiskar och tillhöra egentligen varmare   haf. Inom Skandinavien har blott en art, vanliga örnrockan, <i>Myliobatis aquila</i> L., en gång (1882) anträffats i Kristianiafjorden. Hon blir 80 cm. – 1,5 m. lång samt förekommer allmänt i Medelhafvet och vid franska kusterna, der hon dock norrut, liksom vid engelska kusten, är mera sällsynt. Hon simmar snabbt (liksom flyger genom vattnet) och kan med stjerttaggen tillfoga farliga, enl. uppgift giftiga, sår, hvarför hon af fiskare är fruktad och sällan tillvaratages, hälst som hon sällan ätes. Vid 
page_number=339, index= - Örnrockor, Mlyiobatidæ, zool., en fiskfamilj bland rockorna - Örnsköld, Per Abraham 
upptagandet ur vattnet skall hon gifva ifrån sig ett starkt, ramande ljud. Färgen är vexlande efter olika lokaler; brun eller gråaktig, utan fläckar. R. L. 
<b>Örnsköld,</b> Per Abraham, friherre, landshöfding, härstammade från en från Öland bördig, gammal prestslägt vid namn Löth, af hvilken en medlem, kungl. lifdrabanten Johan L., 1719 adlades under namnet Löth-Örnsköld. Dennes äldste son, Per Abraham, föddes d. 18 Nov. 1720. I Upsala visade han så mycken »flit, stadga och begåfning», att han erhöll flere större stipendier. 1736 vardt han auskultant vid Bergskollegium, 1740 e. o. notarie derst. och 1742 derjämte i Svea hofrätt. 1746 blef han ord. notarie i Bergskollegium, och följ. år fick han bergmästares n. h. o. v. 1751 vardt han sekreterare i nyssnämnda kollegium, 1756 assessor och 1759 bergsråd. — Vesternorrlands län hade dittills omfattat Gestrikland, Herjedalen, Helsingland, Medelpad, Jämtland och Ångermanland. Men d. 29 Juni 1762 delades det alltför stora och svårskötta länet. Man gjorde för den skull af Medelpad, Ångermanland och Jämtland ett nytt län, med Sundsvall till residensstad. Det fick dock behålla det gamla namnet, ty de öfriga landskapen skulle utgöra Gefleborgs län. Den förste landshöfdingen i det nya länet blef Ö., 1762. Ända till Ö:s tid hade nämnda landskap endast i ringa grad varit föremål för styrelsens uppmärksamhet. Ö. kom dock snart till insigt om dessa trakters slumrande millioner, hvilket bl. a. tog sig uttryck i en hans skrifvelse till rikets ständer, der han säger: »Norrlands skogar, ofta flera mil i omkrets, ropa till rikets ständer om bättre vård och lofva att sedermera framskaffa de odalämnen, som utgöra Svea rikes oförvanskliga rikedomar». Gång på gång genomreste han dels i vagn, dels till häst sitt vidsträckta län, och der det icke kunde ske på detta sätt vandrade han till fots eller lät han ro sig öfver skogssjöarna. Derjämte höll han i egen person matros- och soldatmönstringarna. Genom allt detta samt medelst samtal med personer af alla klasser förskaffade han sig om land och folk den vidsträcktaste och noggrannaste kännedom. Han anställde i egen person jordransakningar, som förut icke varit hållna i dessa bygder, samt lät upprätta förbättrade eller nya jordeböcker, hvarigenom flerestädes gränser för första gången blefvo uppdragna mellan landskapen, häraden, socknarna och de enskilda byalagen. Derjämte blef en mängd »förut i oredig sammanblandning söndersplittrade byalag storskiftade», hvarefter egorna bättre kunde ordnas och skötas. I de stora ödeskogarna lät han anlägga nybyggen, dit han utflyttade en del af den öfverbefolkning, som fanns i de gamla byarna. För jordbrukets upphjelpande verkade han oförtrutet. Före hans tid hade allmogen icke velat dika sina tegar, emedan den menade, att dikena borttogo en del af åkerjorden. Och vid tegarna hade den bibehållit stora löfskogsdungar, i den tron att dessa skyddade säden för nattfroster. Ö. lyckades på många ställen dels med godo, dels genom egenmäktighet göra slut på denna förderfliga plägsed. Han lät utdika en mängd stora vattendränkta mossar, hvilka medförde nattfroster, samt införde bruket af höstråg i st. f. den dittills vanliga och ofta bortfrysande vårrågen. Han var ock den förste, som i denna aflägsna landsände införde potatesodlingen, ehuru han dervid mötte stora och svåra hinder genom allmogens tröghet och sega fasthållande vid det gamla. Linodling och väfnad af finare lärfter hade redan före Ö. i Norrland fått ett visst uppsving, i synnerhet i Nätra socken, och ständerna hade belönat flere personer för deras verksamhet. Men äfven Ö. å sin sida skaffade många idkare af dessa näringar understöd genom statsanslag, eller ock lemnade han dem, när dessa icke räckte till, bidrag ur sin egen kassa. Han reste ock sjelf kring i bygderna för att lära männen bättre sätt att odla linet och qvinnorna att göra finare spanad. Äfven i dessa sträfvanden hade han att kämpa dels mot folkets tröghet och ovilja, dels ock mot dess oärlighet. Men genom Ö:s oförtrutna ifver fingo dock dessa näringar en förut okänd utveckling och utbredning. Icke mindre ifver visade han för landtbruket. För att besegra böndernas fördomar och okunnighet författade han sjelf en lärobok i landtbruket, som han jämte andra nyttiga skrifter vid sina resor utdelade i socknarna. Vid sina sammankomster med allmogen sökte han upplysa denna dels genom att uppläsa de vigtigare styckena af sina skrifter, dels genom muntliga råd och förmaningar, som voro framställda så lättfattligt, »att en hvar förstod meningen, och tillika så varmt, att en hvar insåg välmeningen». Under de sju år Ö. styrde detta län hade inom detsamma »406 byar blifvit storskiftade, 62 nybyggen anlagda på kronoskogarna och 172 nya hemmansdelar bildade, 411 kärr eller mossar uttorkade, 211,274 famnar diken upptagna, 174 byar derigenom befriade från mycken nattfrost, 228,256 lass sten från åkrarna bortförda, 2,503 tunnland åkerjord, 2,153 dito ny äng vunna och höskörden ökad med flera tusen lass». 
Men äfven till andra områden sträckte sig Ö:s uppmärksamhet och ordnande verksamhet. Före hans tid hade icke funnits inom nämnda landskap något stadigvarande apotek, men sådana blefvo nu inrättade både i Hernösand och i Sundsvall. Ö. deltog sjelf i undersökningen af mineralkällor och ifrade för dessas rensande. Kartor såväl öfver hela länet som särskildt öfver Medelpad lät han, som det tyckes på egen bekostnad, utgifva. Han ifrade dessutom för strömrensningar för att underlätta utförseln af landets råämnen, framförallt af trävarorna. Tillsammans med A. Ehrensvärd yrkade han vid riksdagen 1765–66 på upprättandet af noggranna sjökort öfver Bottniska viken till förekommande af skeppsbrott, ty sådana hade derstädes inträffat till följd af de gamla, felaktiga kartorna. Vid samma riksdag genomdref han mot sitt eget partis, eller hattarnas, önskningar det för Norrland högst välgörande beslutet att några städer vid Bottniska viken erhöllo stapelrätt. Trots sina många och stora förtjenster om sitt län vardt Ö. vid 1769 års riksdag 
page_number=340, index= - Örnsköld, Per Abraham - Örnsköldsvik, Sveriges f. n. (1894) yngsta stad, ligger i norra delen af Ångermanland - Örnsordnar. 1. Hvita örns orden (se d. o. och Serbien, sp. 897) - Örnsordnar. 2. Röda örns orden (Orden des rothen adlers), en preussisk orden - Örnsordnar. 3. Svarta örns orden (Orden des schwarzen adlers), Preussens förnämsta orden - 1. Örnstedt, Frans Joël 
angripen af några riksdagsbönder från hans eget län; »troligtvis hade någon herrehand fört pennan». Anledningen till detta angrepp tyckes hafva varit »dels afundens förbittring öfver den store mannens ära, dels tröghetens ovilja mot de många tvärhastigt införda reformerna, dels sjelfkänslans harm öfver hans något egenmäktiga förfarande». Den mäktige Nordencrantz beskyllde dessutom Ö. för delaktighet i Jennings förvaltning af bankens angelägenheter. Ö:s fiender utgåfvo skriften i tryck för att nedsätta honom i allmänhetens omdöme. Kort derefter utkom en motskrift, som innehöll ett varmt försvar för Ö. Den mot honom riktade anklagelseskriften hade häller ingen annan verkan, an att han 1769 förflyttades till Nyköpings län. Äfven på denna plats utvecklade han stor verksamhet, ehuru den ej i Södermanland kunnat lemna så djupa spår efter sig som i de tre ofvannämnda landskapen, Vid 1771 års riksdag beskylldes han för att hafva begått flere olagligheter vid riksdagsmannavalen till förmån för sina partivänner, hattarna. S. å, upphöjdes han i friherrligt stånd. Han dog d. 16 April 1791 i Nyköping. — Ö:s verksamhet som landshöfding i Norrland har blifvit skildrad af biskoparna Nordin och Franzén. Staden Örnsköldsvik är uppkallad efter honom. Hans minne har ock på flere andra sätt hedrats af innevånarna i det län han först styrde. Ö. var gift med Ulrika Eleonora v. Berchner, som var en af de mest märkliga damerna på Gustaf III:s tid, hvilket man kan se bl. a. af G. J. Ehrensvärds »Dagboksanteckningar». A. H–ld. 
<b>Örnsköldsvik,</b> Sveriges f. n. (1894) yngsta stad, ligger i norra delen af Ångermanland, vid norra stranden af Domsjöfjärden af Bottniska viken. Genom ett k. bref d. 6 Okt. 1842 bestämdes, att en köping skulle anläggas på ett af kronan inköpt hemman i Norrlungångers by i Själevads socken, hvilken köping erhöll namnet Ö. efter den om Norrlands utveckling högt förtjente P. A. Örnsköld (se denne), landshöfding i Vesternorrlands län 1762–69. Köpingen förkofrade sig raskt, blef egen kommun 1863, fick sina gränser såsom sådan bestämda 1890 samt erhöll genom k. brefvet d. 17 Febr. 1893 stadsrättigheter, att åtnjutas, sedan rådstufvurätt och magistrat inrättats och rådhus blifvit bygdt, hvilket skedde under loppet af 1893, till följd hvaraf platsen blef stad med ingången af år 1894. S. å. d. 1 Juli öppnades stadens tullkammare. Ö. är väl bebygdt, har ett synnerligen vackert läge och en förträfflig hamn samt idkar en betydlig utförsel af trävaror. Genom bibanan Ö.–Mellansel har staden järnvägsförbindelse med statens stambanenät. Innevånarnas antal har från 481 år 1870 vuxit till 728 år 1880, 1,094 år 1890 och 1,757 år 1892. Taxeringsvärdet utgjorde 1892 1,648,325 kr., deraf 26,400 kr.; för jordbruksfastighet. Kommunens tillgångar voro 1891 bokförda till ett värde af 325,750 kr., skulderna upptogos till 240,150 kr. För kommunala behof uttaxerades kr. 4,50 à 2,58 för hvarje krona bevillning. S. å. funnos 57 handtverkare, med 71 arbetare, men endast 1 fabrik, ett bryggeri, med 5 arbetare och 23,000 kr. tillverkningsvärde. Platsens egen handelsflotta utgjorde 16 fartyg, om tillsammans 602 tons drägtighet. År 1892 besöktes hamnen af 1024 ankommande och afgående fartyg, om 244,094 tons drägtighet, och inflöto i hamnafgifter omkr. 10,000 kr. Handlandenas antal var 65, med 76 biträden. I staden finnas afdelningskontor af Hernösands enskilda bank, sparbank och 4-klassigt allmänt läroverk. I kyrkligt hänseende är Ö. annex till Själevad. A. G. 
<b>Örnsordnar.</b> 1. Hvita örns orden (sed. o. och Serbien, sp. 897). — 2. Röda örns orden (<i>Orden des rothen adlers</i>), en preussisk orden, som stiftades d. 17 Nov. 1705 af arf prinsen Georg Vilhelm af Baireuth under benämningen <i>Ordre de la sincéreté</i> och 1792 upphöjdes till preussiska monarkiens andra orden. Den omfattar sedan d. 18 Jan. 1830 fyra klasser, till hvilka konung Vilhelm vid sin kröning, 1861, lade storkors såsom öfversta klass. Ordenstecknet utgöres af ett gyllene, hvitt emaljeradt kors utan spetsar samt en hvit midtsköld, som på åtsidan visar den krönta röda örnen och på frånsidan initialerna <i>F. W.</i> med krona öfver. Ordensbandet är hvitt, med orangefärgade strimmor nära kanterna. Riddarna af första klassen och de äldste af den andra bära dessutom på bröstet en åttaspetsig silfverstjerna med röda örnens bild, på hvars bröst det hohenzollernska vapnet med den latinska omskriften <i>Sincere et constanter</i> (»redligt och ståndaktigt») är anbragt. Sedan 1848 förlänas denna orden äfven med militär utstyrsel (två korsade svärd vid ringen). Alla riddare af Svarta örns orden äro tillika medlemmar af Röda örns första klass. — 3. Svarta örns orden (<i>Orden des schwarzen adlers</i>). Preussens förnämsta orden, stiftades af konung Fredrik I vid hans kröning, d. 18 Jan. 1701, och består af en enda klass. Ordens stormästare är konungen, och de k. prinsarna äro födda riddare af densamma. För öfrigt förlänas den endast åt utländska furstar och deras förnämsta dignitärer samt inländska militära och civila ämbetsmän af minst generallöjtnants rang. Den gifves endast åt personer, som förut äro riddare af Röda örns ordens första klass, och medför för innehafvåren ärftligt preussiskt adelskap. Ordenstecknet är ett blått emaljeradt, åttaspetsigt kors med statsvapnets svarta krönta örn i de fyra mellanrummen mellan armarna samt initialerna <i>F. R.</i> (= Fredericus Rex) på midtskölden. Det bäres i orangefärgadt band öfver venstra skuldran. Dessutom bäres en åttaspetsig silfverstjerna (plaque) med svarta örnen i orangefärgadt fält och devisen <i>Suum cuique</i> (»åt hvar och en hvad honom tillkommer»). 
1. <b>Örnstedt,</b> Frans Joël, diplomat, föddes 1624 i Pommern och var son till Franciscus Joël, med. professor vid universitetet i Greifswald. Den unge Joël blef efter slutade studier och resor sekreterare i Pommerska kammaren, derefter referendarie vid Wismarska tribunalet samt 1656 sekreterare vid Karl X Gustafs fältkansli, i hvilken egenskap han åtföljde konungen på hans många fälttåg och kom hos honom i stor ynnest. Den 10 Jan. 1660 adlades han under namnet Örnstedt. Den 26 Sept. 1665 blef han »sekreterare af staten», d. 6 Jan. 1674 
page_number=341, index= - 1. Örnstedt, Frans Joël - 2. Örnstedt, Karl Gustaf - Örnstört. Se Forficula - Öron. Se Hörselorgan och Öronsjukdomar - Öronbikt. Se Bikt - Örongamslägtet, Otogyps, zool., hör till roffoglarnas ordning och foglarnas klass - Öronmakier. Se Galagos - Öronmandlar. Se Mandel 2 - Öronmask, zool. Se Forficula - Öronpolyper. Se nästa art. - Öronsjukdomar 
kansliråd och d. 16 Juli 1680 hofkansler, på hvilket ämbete han redan i Dec. 1677 undfått konungens försäkran. Vid fredsverket i Lund 1679 var Ö. svensk underhandlare jämte Johan Gyllenstierna; men freden var ett verk af Gyllenstierna, icke af Ö., hvilken aldrig representerade statsmannasnillet, men väl ämbetsmanna-rutinen i förening med noggranhet och flit. På sådana egenskaper förstod Karl XI emellertid att sätta värde, och Ö. blef hans man, likasom han varit faderns. Han dog i Stockholm d. 28 Juli 1685. — Ö. egde utom andra jordagods egendomen Skottorp i södra Halland, och hos honom, på nämnda gård, firade Karl XI sitt biläger med Ulrika Eleonora, d. 6 Maj 1680. Hjr, 
2. <b>Örnstedt,</b> Karl Gustaf, friherre, krigare, den föregåendes son, f. 1654, var en tid ryttmästare vid Vestgöta kavalleri, men tog vid krigets utbrott, 1700, transport till Södra skånska kavalleriregementet såsom major samt blef 1703 öfverstelöjtnant och 1704 öfverste vid detsamma. Ö. kämpade med utmärkelse i polska kriget (bl. a. vid Klissow, Pultusk och Punitz) och gjorde derefter det ryska fälttåget. Han var med i slaget vid Poltava och tillfångatogs vid den derpå följande allmänna kapitulationen vid Perevolotjna, d. 1 Juli 1709, men fick hemresa på sitt hedersord för att utvexlas. Efter hemkomsten utnämndes han till generalmajor (1711 eller 1712) samt vardt 1712 generallöjtnant och 1716 general af kavalleriet. Han tjenstgjorde hufvudsakligen i Skåne, der han i Juni 1716 för en tid öfvertog kommandot efter fältmarskalken Gyllenstierna. Antagligen 1717 erhöll han friherrlig värdighet. Han följde 1718 konung Karl till Norge. Ö. åtnjöt stort anseende inom armén, och man var efter Karls död angelägen att vinna honom för Ulrika Eleonora och hennes plan på kronan, en plan, som han afböjde, såframt hon ej afsade sig enväldet. Han emottog i Strömstad (Dec. 1718) ej mindre än 4,000 dlr s. m. vid delningen af de 100,000, som då skickats armén. Den 30 Dec. 1718 utfärdades för honom fullmakt som riksråd, men han mottog aldrig detta ämbete, och han erhöll d. 17 Juni 1719 fältmarskalks fullmakt. Ö., som stod i ett visst spändt förhållande till konung Fredrik, tog 1723 afsked ur krigstjensten, slog sig ned på Skottorp och dog der, ogift, d. 5 Mars 1742. — Hans kusin, Filip Ö., född d. 22 Febr. 1674, deltog som officer vid Lifdragonerna, hvilkas chef han slutligen blef, i Karl XII:s polska och ryska krig, hölls efter Poltava-slaget i rysk fångenskap till fredsslutet (1721), blef 1727 friherre och generalmajor af kavalleriet samt afled, ogift, på Soaris, Finland, d. 27 Dec. 1739. 
<b>Örnstört.</b> Se Forficula. 
<b>Öron.</b> Se Hörselorgan och Öronsjukdomar. 
<b>Öronbikt.</b> Se Bikt. 
<b>Örongamslägtet,</b> <i>Otogyps, zool.,</i> hör till roffoglarnas ordning och foglarnas klass. Buken och benen äro beklädda med hvitgrått dun, ur hvilket enstaka långa och smala fjädrar sticka fram. Hufvudet och större delen af halsen äro nakna. Örongamarna höra till de starkast byggda gamfoglar (se d. o.). De förekomma i Afrika och Indien, äro djerfva och tilltagsna samt sky ej menniskors närhet. L–e. 
<b>Öronmakier.</b> Se Galagos. 
<b>Öronmandlar.</b> Se Mandel 2. 
<b>Öronmask,</b> <i>zool.</i> Se Forficula. 
<b>Öronpolyper.</b> Se nästa art. 
<b>Öronsjukdomar.</b> Örats sjukdomar äro icke blott de vanligaste, utan kunna ock blifva de farligaste sjukdomar, för hvilka menniskan är utsatt. I sin början äro många af dem lindriga, ja nästan omärkliga, hvarför de ock nästan alltid förbises och försummas. Fullt utvecklade, kunna de i flere afseenden hafva de menligaste följder. Ett barn, som genom en eller annan öronsjukdom fått sin hörsel förstörd, har råkat ut för ett svårt hinder för sin andliga utveckling; förloras hörselförmågan så tidigt, att barnet ännu ej hunnit lära sig tala, blir det i regeln döfstumt. Friska hörselorgan äro så godt som utan undantag nödvändiga vilkor för att den vuxne individen skall kunna sköta sin verksamhet i det offentliga lifvet. Det är ej nog med att öronsjukdomar medföra större eller mindre döfhet; många af dem äro förenade med en del för den sjuke högst besvärliga symtom. En hvar har nog hört talas om öronsusningar, hvarmed förstås subjektiva hörselförnimmelser af en mängd olika karakterer (se derom nedan). Dessa susningar, som ofta förnimmas natt och dag, verka nedstämning af lynnet och olust för andligt arbete; för många blifva de en verklig plåga, och det gifves exempel på att personer, behäftade med dem, i sin förtviflan begått sjelfmord. Öronsjukdomar med dödlig utgång äro ingen sällsynthet; de blifva talrikare, ju närmare man forskar derefter. De lifsfarliga sjukdomar, som framkallas genom affektioner åt hörselorganen, äro inflammation i hjernhinnorna samt i hjernans stora blodledare, hjernabscesser, blodförgiftning och, ehuru sällsynt, förblödning genom lesion af i närheten af öronen liggande större blodkärl. — Om öronsjukdomars vanliga förekomst sväfvar man i allmänhet i fullkomlig ovisshet. Hos barn t. ex. skrifvas ofta följderna af en nedsatt hörsel på ett helt annat konto, vanligen ouppmärksamhetens eller den bristande intelligensens; man förbiser sålunda roten till det onda. Enligt i Tyskland gjorda undersökningar höra bland barn omkr. 30 proc. illa; något lyckligare stäldt är det dock inom de bättre lottade klasserna. Bland medelålders personer skall man helt säkert utaf tre individer finna åtminstone en, som ej längre hör normalt på ettdera örat. Bland äldre personer äro vi så vana att träffa många, som höra illa, att vi ej längre fästa oss dervid. Flere män än qvinnor (3 :2) hafva skadade hörselorgan. — Få organ äro i så hög grad som örat utsatta för skadliga inflytanden. En vanlig förkylning är en bland de oftast förekommande orsakerna till öronsjukdomar. Dessa äro äfven de allra vanligaste komplikationer till de flesta af våra akuta och kroniska infektionssjukdomar, såsom skarlakansfeber, mässling, influensa, difteri, nervfeber, syfilis, tuberkulos m. fl. Uti flere yrken ligger ock en fara såväl 
page_number=342, index= - Öronsjukdomar 
indirekt som direkt: personer, som vare sig ständigt eller endast tillfälligt (t. ex. smeder, mjölnare, artillerister, lokomotivförare och eldare) äro utsatta för starkare ljud, få ofta hörseln försvagad. Sjukliga affektioner framkallas och underhållas vidare genom sjukdomar af ett eller annat slag i närgränsande organ, såsom näsan oeh svalget. Detta sakförhållande beaktas på långt när ej i den grad det förtjenar. Vid fall af försvagad hörsel hos barn borde man aldrig uraktlåta att noga undersöka ofvannämnda organ. Sjukdomar, som bestå i eller leda till cirkulationsrubbningar i hela organismen (hjertfel, vissa lung-, lefver- och njur-åkommor) utöfva ock menligt inflytande på hörselorganens normala funktion. De flesta och framförallt de kroniska öronsjukdomarna ledsagas af <i>subjektiva hörselförnimmelser</i> eller, såsom de i dagligt tal kallas, öronsusningar (se ofvan). De uppstå antingen genom cirkulationsrubbningar eller en på annat sätt — genom inflammation — framkallad retning af den nervösa hörselapparaten eller den s. k. labyrinten. Deras karakter ar högst vexlande: än höres ett sjungande, ringande, pipande, klingande, kokande eller sjudande ljud, än framträder detta såsom en musikalisk ton eller erinrande om ett af insekter framkalladt ljud. Svindel samtidigt med svåra susningar är ganska vanlig; någon gång ses äfven jämnvigtsrubbningar. Med <i>autofoni</i> förstå vi ett alltför tydligt hörande af den egna rösten, som då vanligen får en bräkande biklang; autofonien beror på för vidt öppna eustachiska rör. 
I enlighet med örats anatomiska indelning skiljer man emellan sjukdomar i ytterörat (öronmusslan och yttre hörselgången), mellanörat (trumhinnan, trumhålan med deri befintliga delar samt eustachiska röret) och inre örat (vestibulen, halfcirkelformiga kanalerna och snäckan). — Sjukdomar i ytterörat. <i>Öronmusslans sjukdomar</i> äro mindre vigtiga. Bland sådana vilja vi här endast erinra om <i>othematomet</i> (öronblodsvulst), hvilket, framkalladt genom en hastig blödning under ytterörats broskhinna, igenkännes såsom en oftast blåröd, elastisk och fluktuerande svulst, som ej framkallar andra obehag än en känsla af spänning i huden. Det bildas dels spontant, dels efter yttre våld. Det ansågs länge vara egendomligt för sinnessjuka, men trätfas äfven hos fullkomligt friska personer. Åkomman försvinner hastigast och säkrast efter det koagulerade blodets aflägsnande genom ett snitt i huden, långsammare under användning af massage och tryckförband. Ofta träffas personer, som äro onödigt ängsliga öfver <i>uteblifven afsöndring af örvax</i> i hörselgången: denna anomali har endast den betydelsen, att klåda och känsla af torrhet framkallas, hvilka dock försvinna vid användandet af glycerin. Vid <i>för riklig örvaxafsöndring</i> bildas proppar, som kunna fylla hela hörselgången, i hvilket fall minskad hörsel, känsla af tilltäppning, smärta och susningar uppstå. Är proppen mjuk, kan den aflägsnas med sprutning af ljumt vatten; i annat fall måste den först uppmjukas genom indrypning af något lösande ämne. — <i>Inflammation i hörselgången</i> kan vara antingen diffus, d. v. s. utbredd öfver hela dess yta, eller begränsad till ett mindre parti af densamma; i det senare fallet får den karakteren af en vanlig s. k. finne. Båda formerna och i synnerhet den senare kunna räknas till de smärtsammaste åkommor. Smärtorna äro här liksom vid de flesta andra öronsjukdomar starkast mot aftonen och under natten. En fullständig tillslutning af hörselgången kan inträda genom ansvällning, hvilken ofta sprider sig till närgränsande delar af hals och ansigte. Hörseln blir i sådant fall förminskad. Förr eller senare afsöndras en mer eller mindre varig vätska. Under å lämplig tid anbringad användning af köld och värme (isblåsa eller våtvärmande omslag) kan åkomman gå tillbaka. Mycket intensiva smärtor påverkas endast af s. k. smärtstillande medel (morfin, opium, kokain). Den snabbaste lindringen vinnes dock genom insnitt å sjelfva sjukdomshärden, hvilket verkställes bäst med en härtill särskildt konstruerad s. k. furunkelknif. — Barn hafva stor benägenhet att införa <i>främmande kroppar</i> (glasperlor, skoknappar, småstenar, ärter och fruktkärnor m. m.) i hörselgången, dit äfven vissa insekter gerna söka sin tillflykt. Mot tandvärk är det derjämte mycket vanligt att stoppa i öronen en hel del saker, såsom bomullstamponer, indränkta med olika vätskor, kamfertbitar, stycken af lök eller fläsksvål o. s. v. I lyckligaste fall kunna dylika experiment aflöpa utan obehag, och främmande kroppar kunna utan skada blifva ganska länge liggande i hörselgången. Så t. ex. har förf. en gång aflägsnat en körsbärskärna, som först efter 23 år började blifva besvärlig. Vanligast är, att en inflammation snart inställer sig, hvarigenom organet lätt kan taga obotlig skada. Aflägsnandet af en främmande kropp ur hörselgången bör först försökas med insprutning af ljumt vatten; misslyckas detta, måste, alltefter föremålets beskaffenhet, olika instrument användas. Ofta är den främmande kroppen så långt införd, att den ej är åtkomlig utan blodig operation. 
Sjukdomar i mellanörat. <i>Affektioner åt trumhinnan</i> ensam äro sällsynta; den insjuknar vanligast med närliggande delar. Vid häftig kompression af luften i yttre hörselgången (örfilar, explosioner) eller i trumhålan (häftig nysning eller hosta, luftdusch) kan trumhinnan brista. Den kan dock läkas utan vidare men för organets funktion; men som blödningar samtidigt ofta uppstå i labyrinten, blir ej sällan större eller mindre döfhet följden. — Bland mellanörats sjukdomar intaga katarrer och inflammationer, såväl akuta som kroniska, den främsta platsen. Den form, som kännetecknas genom bildandet af en slemliknande icke-varig vätska (exsudat) i mellanörat, kallas <i>katarr.</i> Denna börjar än smygande, än plötsligt. Symtomen utgöras af känsla af fullhet och tyngd i öronen, stickande smärtor, subjektiva hörselforniminelser samt nedsatt hörsel. Feber förekommer vanligen endast hos barn, men blir sällan hög. Hyperemi af slemhinnan, d. v. s. blodöfverfyllning af dess kärl, föregår 
page_number=343, index= - Öronsjukdomar 
exsudatets uppträdande; detta kan blifva så ymnigt, att trumhinnan brister. Hos barn förekomma sådana hyperemier ganska ofta: de deraf framkallade smärtorna kallas gemenligen »örsprång». Mera stormande förlöper den egentliga <i>inflammationen.</i> Alla de till katarrerna hörande symtomen finnas äfven här, men mycket svårare. Den regelbundet uppträdande febern blir hög, i synnerhet hos barn (ända upp till 40° à 40,5° C.). Smärtorna äro nästan outhärdliga, kännas i hela hufvudet och ökas vid kroppsrörelser och hvarje moment, som bidrager till blodets stigande åt hufvudet. Den sjuke kommer ofta i ett tillstånd af medvetslöshet; svindel och delirier kunna inställa sig, hvarför hela sjukdomen lätt kan förvexlas med börjande hjernhinneinflammation. Trumhålan fylles inom kort af ett varigt exsudat; och efter några dagars förlopp brister vanligen trumhinnan, då ofvannämnda symtom ganska hastigt försvinna. Ofta inträffar emellertid, att inflammationen utbreder sig från trumhålan till de med densamma kommunicerande håligheterna i det bakom örat liggande s. k. vårtutskottet. Detta märkes genom ömhet vid tryck bakom örat samt genom rodnad och ansvällning af huden å samma ställe. Under lyckligaste förhållanden kunna såväl katarrer som inflammationer läkas utan ringaste men för hörselorganen, i det exsudaten fullständigt uppsugas och hålen å trumhinnan läkas. Tyvärr inträffar detta alltför sällan, beroende dels på försumlig och oändamålsenlig skötsel, dels på en viss benägenhet hos åkomman sjelf att ej gå tillbaka, hvilket i synnerhet är fallet hos allmänt svaga individer, såväl barn som vuxna. Sjukdomen blir kronisk, och nu uppstå processer i öronen, som i alla afseenden kunna hafva de menligaste följder ej blott för sjelfva hörselorganet, utan äfven för individen sjelf. — Det vid katarrerna bildade exsudatet uppsuges ofullständigt och ger anledning till förändringar å trumhinnan, hörselbenen och trumhålans slemhinna, hvilka medföra en minskad rörlighet hos denna, den s. k. ljudledande delen af hörselorganet. Dessa förändringar, som bestå i bindväfsnybildning, kunna uppstå äfven helt obemärkt utan föregående akut sjukdom. I sådant fall ställas de vanligen i samband med kroniska sjukdomar i näsan, t. ex. en vanlig snufva, samt i det från nässvalgkaviteten till örat ledande eustachiska röret. Detta sjukdomstillstånd i örat, som kallas <i>skleros,</i> är den vanligaste orsaken till den så allmänt förekommande »lomhördheten». Egendomligt är, att inom en del familjer en tydlig disposition finnes för denna åkomma. Om den an ej leder till absolut döfhet, blir hörseln i alla händelser alltid förminskad. De subjektiva hörselförnimmelserna uppträda här i all sin styrka; tyngd i hufvudet och svindel äro ej sällsynta. Antecknas kan äfven, att åtskilliga personer med skleros i öronen höra bättre vid starkare ljud, t. ex. vid resa å jernväg. De sklerotiserande processerna upphöra högst sällan. — En mera vexlande sjukdomsbild gifva <i>de kroniska, variga inflammationerna,</i> ty vid dessa är örat prisgifvetåt en hel rad nybildnings- och förstörelseprocesser. Denna sjukdom kallas ofta »öronfluss», <i>otorré,</i> d. v. s. varflytning ur öronen. Det ur dessa flytande varet är i sjukdomens början, och för öfrigt så länge örat hålles rent, likt vanligt var, men ju äldre sjukdomen blir, och ju mer den försummas, dess förr får varet en högst obehaglig, äcklig lukt, för att ej säga stank. Perforationshålen i trumhinnan vexla till läge, form och storlek. Den undre delen af densamma brister dock oftast. Hålen, som vanligast äro runda eller njurformiga, kunna vara små som knapphålshufvud, men ej sällan är största delen af hinnan förstörd. Blir sjukdomen äldre, tillstöta komplikationer. Såsom sådana räknas i första hand <i>polyper.</i> Dessa visa sig vanligast såsom hampfrö- till ärtstora, rödaktiga svulster, men kunna nå en sådan storlek, att de fylla hela hörselgången. De uppträda vanligen flertaliga och blöda lätt, hvarför varet blir blodblandadt. Farliga kunna de blifva derigenom att de genom sin storlek hindra varets utflytning. Vid äldre otorréer skonas sällan hörselbenen, i det de genom benröta mer eller mindre förstöras. Sådan uppstår äfven i närliggande delar af sjelfva tinningbenet, framförallt i trumhålans tak samt i vårtutskottet, i hvilket senare närvaron af fistlar angifver sjukliga benprocesser. Genom inflammationsprocessernas öfvergång på benet uppstår stor fara för att närliggande hjernhinnor, hjernan och dess kärl skola angripas. Detta kan ega rum äfven på det sätt att inflammationsbringande ämnen genom saftbanorna direkt öfverföras från sjelfva sjukdomshärden i öronen. Man har ock exempel på att en allmän blodförgiftning följt på en varig mellanörinflammation. — Äfven s. k. perlsvulster (<i>cholesteatom</i>) komplicera en otorré. De bestå af afstötta epitelmassor, som vanligen samlas till större massor, hvilka genom retning och tryck på sin omgifning framkalla lifsfarliga processer i tinningbenet. — De subjektiva symtomen vid en enkel otorré utgöras af de obehag sjelfva flytningen framkallar samt af nedsatt hörsel; graden häraf är beroende på de destruktiva processernas utsträckning. Subjektiva hörselförnimmelser och smärtor äro sällsynta; de senare tillstöta endast vid hinder för varets utflytning och då benet angripes. Nervsmärtor, smakrubbningar och ansigtsförlamning å samma sida som det sjuka örat äro mera sällsynta. — En kronisk inflammation i mellanörat får ej sägas vara obotlig; under riktig behandling läkes den oftast, ja den kan ibland göra det af sig sjelf. Man träffar dock ej sällan personer, som under hela sitt lif gå med flytning ur öronen. Under inga förhållanden bör sjukdomen försummas, emedan, såsom vi sett, lifsfarliga komplikationer när som hälst kunna tillstöta, och sanning är »att så länge varflytning ur öronen eger rum, kunna vi aldrig säga huru, när och hvar den kan sluta, ej häller hvarthän den kan leda». — Behandlingen af de nu nämnda sjukdomarna går vid deras akuta stadium ut på att den sjuke genast afhåller sig från allt, som kan förorsaka retning å organen (kroppsliga ansträngningar, dålig luft, rökning, sprit etc.). Hälst bör patienten hålla sig inne. 
page_number=344, index= - Öronsjukdomar - Öronsjälar. Se Själdjur - Öronspegel, trattformigt, omkr. 3 cm. långt instrument af metall (hälst af silfver) eller hårdgummi 
Lokalt nyttjas karbolsyrelösning i glycerin (1: 10) eller våtvärmande omslag, mot mycket svåra smärtor smärtlindrande medel (opium, morfin, kokain). Bäst är att genast rådfråga läkare. Vanligen pläga dessa göra ett snitt i trumhinnan (paracentes), så snart exsudat af ett eller annat slag i större mängd hopats i trumhålan. Vid affektioner åt vårtutskottet nyttjas jodsprit till pensling å huden eller, bäst, isomslag; hjelpa ej dessa, blir operation nödvändig. När det akuta stadiet är öfver, göres luftinblåsning genom eustachiska röret i trumhålan (af läkare) dels för att påskynda exsudatets uppsugning, dels för att förbättra hörseln. Vid de s. k. skleroserna står man vanligtvis maktlös; i ej alltför gamla fall kan nog hörseln förbättras genom luftinblåsning, men förbättringen varar i allmänhet ej länge. Oklokt är dock att helt och hållet öfverlemna denna sjukdom åt sig sjelf, ty genom periodisk sakförståndig behandling kan dess för hastiga framåtskridande hejdas. Mot susningarna äro många medel försökta, såsom luftinblåsning, yttre massage och elektricitet, inblåsning af läkemedel i flytande tillstånd och i gasform, men ännu är tyvärr intet tillförlitligt medel funnet. Vid otorréer är en sorgfällig renhållning af öronen i första hand nödvändig; sådan göres med sprutning af svaga antiseptiska lösningar (t. ex. 1/2–1 proc. karbolsyre- och 2–4 proc. borsyrelösning). För att få sjelfva inflammationsprocesserna att upphöra använder man vanligast fint pulveriserad borsyra i substans till inblåsning eller indrypning af lapislösning i sprit (0,5–1 : 10) eller zinklösning (0,1–0,4 : 20). Större polyper borttagas med fin metalltrådssnara; resterna af dessa och mindre polyper förstöras antingen med galvanokaustisk etsning eller med etsande kemiska substanser (kromsyra och lapis). Behandlingen af öfriga komplikationer faller utom området för de egentliga öronsjukdomarna, hvarför de här förbigås. — Verkningarna af <i>sjukdomar i det från nässvalgkaviteten till mellanörat ledande eustachiska röret</i> kunna blifva ganska betydliga. De vanligaste sjukdomarna leda till förträngning af detta, hvarigenom det normala luftutbytet mellan den yttre luften och trumhålan blir förhindradt. I denna uppstår då en viss grad af negativt tryck. Trumhinnan drages i sådant fall inåt, och hörselbenen blifva i viss mån hindrade i sina för en normal hörsel nödvändiga rörelser. Katarrer äro de vanligaste åkommorna i nämnda rör, framförallt hos barn; de åtföljas af rätt betydlig nedsättning af hörseln samt af susningar och känsla af fullhet och tyngd i öronen. Dessa olägenheter aflägsnas medelst svaga luftinblåsningar i örat. Sjelfva katarren behandlas med s. k. adstringerande lösningar (zinksulfat, 0,1 : 10–20, och lapislösning, 0,5 : 10–20). Starkare förträngningar i eustachiska röret försvinna först efter sondering. Det är ej sällsynt, att personer klaga öfver öronsmärtor, utan att man finner några påvisbara anledningar till dessa vid undersökning af öronen. Dessa smärtor, <i>otalgier,</i> äro i sådana fall att betrakta såsom rena nervsmärtor, hvilkas orsak är att söka i munnen eller halsen, å hvilka ställen dåliga tänder eller sårnader af hvarjehanda slag framkalla retning af nerver. Förnimmelser af denna öfverföras genom många nerver till öronen och uppfattas der såsom smärtor, hvilka försvinna, först sedan de dåliga tänderna aflägsnats eller såren blifvit läkta. 
Sjukdomar i inre örat. Våra kunskaper om sjukdomar i den nervösa delen af hörselapparaten äro ännu ofullständiga, beroende på den stora svårigheten att kunna jämföra de kliniska iakttagelserna med de anatomiska förändringarna i denna del af örat. Affektioner i inre örat ensamt äro sällsynta; vanligen insjuknar detta samtidigt med mellanörat, framförallt vid kroniska, icke variga processer i detta. Vid infektionssjukdomar och vid åkommor i hjernan eller dess hinnor afficieras ofta nämnda del af örat. Egendomligt är, att förhållandet är detsamma vid begagnandet af vissa läkemedel, såsom kina, salicylsyra, morfin och kloroform. Symtomen kunna delas i retnings- och förlamningssymtom. Till de förra höra subjektiva hörselförnimmelser, stark känslighet för vissa ljud, svindel, kräkningar och jämnvigtsrubbningar, till de senare minskad hörsel ända till fullständig döfhet. Hörselrubbningarna inträda än långsamt, än — karakteristiskt — plötsligt. Hörselns återställande är sällsynt. De vigtigaste labyrintsjukdomarna äro cirkulationsrubbningar, framförallt hyperemi, blödningar samt akuta och kroniska inflammationer. Hyperemi är orsaken till döfhet och susningar vid användande af ofvan nämnda läkemedel. Under namn af <i>Menières sjukdom</i> (se vidare d. o.) — öronsvindel — förekommer en grupp symtom, bestående i plötslig döfhet, susningar, svindel, osäker gång, kräkningar samt vanmaktsliknande tillstånd, hvilka ansetts bero på affektioner af ett eller annat slag åt den del af inre örat, som kallas »halfcirkelformiga kanalerna» (jfr Yrsel 2). Nyare undersökningar hafva visat, att denna sjukdomsbild kan äfven framkallas af andra anledningar, såsom sjukdomar i mellanörat och hjernan. — Vid syfilis, såväl ärfd som förvärfvad, förekomma labyrintsjukdomar; symtomen blifva ungefär desamma som vid öronsvindel, men vanligen finnas samtidigt andra syfilitiska affektioner. Mot labyrintsjukdomar, som i allmänhet sällan gå tillbaka, användas jod- och qvicksilfverpreparat, pilokarpin, kina, salol och elektricitet. — Till slut må här ställas en kraftig uppmaning till alla öronlidande att ej lyssna till den massa industririddare, som mot döfhet, lomhördhet, öronsusningar o. s. v. utbjuda än det ena, än det andra »osvikliga» medlet. Dylika s. k. universalmedel hjelpa lika litet här som annanstädes och tjena endast till att rikta uppfinnaren. En liten god populär skrift rörande örats rätta vård är V. Cozzolinos »Om örats vård i friskt och sjukt tillstånd» (öfvers. och bearb. af A. Key-Åberg, 1892). E. St–g. 
<b>Öronsjälar.</b> Se Själdjur. 
<b>Öronspegel,</b> trattformigt, omkr. 3 cm. långt instrument af metall (hälst af silfver) eller hårdgummi, som nyttjas vid undersökning af yttre hörselgången, trumhinnan och mellanörat. E. St–g. 
page_number=345, index= - Öronspottkörtlar. Se Spottkörtlar - Öronstenar, otoliter, små, sexsidiga kristaller af kolsyrad kalk - Öronsvampar. Se Telephoraceæ - Örontrumpeten (tuba Eustachii). Se Eustachiska röret och Hörselorgan - Örsjö, socken i Malmöhus län - Örskär, liten ö norr om Gräsön i Öregrunds skärgård - Örslösa, socken i Skaraborgs län - Örsprång, Se Öronsjukdomar, sp. 681 - Örsted. 1. Hans Kristian Ö. - Örsted. 2. Anders Sandöe Ö. 
 <b>Öronspottkörtlar.</b> Se Spottkörtlar. 
<b>Öronstenar,</b> <i>otoliter,</i> små, sexsidiga kristaller af kolsyrad kalk, som, sammanhållna af en slemliknande substans, betäcka de s. k. hörfläckarna i örat (jfr Hörselorgan). 
<b>Öronsvampar.</b> Se Telephoraceae. 
<b>Örontrumpeten</b> (<i>tuba Eustachii</i>). Se Eustachiska röret och Hörselorgan. 
<b>Örsjö,</b> socken i Malmöhus län, Vemmenhögs härad. Areal 833 har. 932 innev. (1892). Annex till Villie, Lunds stift, Ljunits och Herrestads kontrakt. 
<b>Örskär,</b> liten ö norr om Gräsön i Öregrunds skärgård. På ön finnes en vigtig fyr, en af de äldsta i Sverige, tänd första gången år 1687. Sedan det första trä-fyrtornet förstörts af åska, anvisades 1738 35,000 dlr smt till påbörjande af ett stentorn »efter Hårlemans ritning». Tio år senare yttrades om denna fyr, att den är »den präktigaste fyrbåken, ej allenast i Östersjön, utan ock på många orter ej har sin like, och fyrar densamma nattetid med konkava slipade stålspeglar». Fyrtornet, ombygdt och förbättradt 1852, är ett åttkantigt, öfverst rundt, 32,7 m. högt stentorn. Den hvita blänkfyren har omkr. 17 minuters lysvidd. A. G. 
<b>Örslösa,</b> socken i Skaraborgs län, Kållands härad. Areal 2,864 har. 876 innev. (1892). Ö. bildar med Söne, Väla och Gillstad ett regalt pastorat, Skara stift, Kållands kontrakt. 
<b>Örsprång.</b> Se Öronsjukdomar, sp. 681. 
<b>Örsted.</b> 1. Hans K ristian Ö., dansk fysiker, född d. 14 Aug. 1777 i Rudkjöbing, hvarest fadern var apotekare, blef student 1794 och lefde under flere år i dagligt umgänge med sin yngre broder (se Ö. 2), vid hvilken han var innerligt fäst. Ö. egnade sig åt kemi och fysik, men var derjämte mycket poetiskt anlagd och kände sig på grund deraf starkt dragen till skalden Öhlenslaeger. År 1797 erhöll han universitetets guldmedalj för en estetisk och 1798 för en medicinsk afhandling, tog farmacevtisk examen med utmärkelse 1797 och blef filosofie doktor 1799. Såsom universitetsadjunkt höll han föreläsningar i kemi 1800. Hans första skrift var <i>Grundtrækkene af naturmetafysik</i> (1799), i hvilken han närmast sluter sig till Schellings naturfilosofi. Efter en utländsk resa 1801–03 föreläste han öfver elektricitet, magnetism och galvanisin och utnämndes till professor 1806. År 1808 offentliggjorde han sina vackra rön om klangfigurerna och utgaf 1809 första delen af <i>Videnskaben om naturens almindelige love</i> samt 1812 <i>Ansichten der chemischen naturgesetze.</i> År 1820 gjorde han sin stora upptäckt om elektricitetens magnetiska verkan (se Örsteds försök), hvilken straxt gjorde honom verldsberömd och genom sin praktiska användning vid den elektriska telegrafen vann en vida större betydelse, än Ö. någonsin anat. År 1829 blef han direktör för polytekniska skolan, vid hvars inrättande han lagt kraftig hand, och var sedermera mycket verksam för att få naturvetenskaperna upptagna bland skolornas läroämnen och häfdade realundervisningens betydelse gent emot den dittills allenaherskande klassiska riktningen. Han arbetade likaledes för att sprida naturkunnighet i vidare kretsar, stiftade 1824 Selskabet for naturlærens udbredelse och var 1839 en bland stiftarna af samt senare en bland de verksammaste deltagarna i de skandinaviska naturforskaremötena. Sedan 1815 var han sekreterare i Videnskabernas selskab. Såsom varmt frisinnad fosterlandsvän var han en af stiftarna af föreningen för tryckfrihet 1835. Ö. dog d. 9 Mars 1851 såsom geheimekonferensråd. Utom hans rent vetenskapliga afhandlingar, intagna i tidskrifter, må nämnas den populärt filosofiska skriften <i>Aanden i naturen</i> (2 bd, 1849–50; 3:dje uppl. 1856, öfversatt till flere språk, till svenska 1850 och 1860), hvari Ö. framlägger sin verldsåskådning, och <i>Luftskibet</i> (1836), en dikt, som innehåller hans tro på luftseglingens framtid. Hans skrifter utkommo 1850–52 i 9 band. År 1876 restes åt honom en minnesvård af Jerichau i den efter honom uppkallade »Örstedsparken» i Köpenhamn och 1880 en staty, utförd af Bissen, i polytekniska skolans trädgård. 
2. Anders Sandöe Ö., dansk statsman och rättslärd, den föregåendes broder, född d. 21 Dec. 1778 i Rudkjöbing, blef student 1794 och tog med utmärkelse juridisk examen 1799. Derjämte studerade han grundligt Kants och Fichtes filosofi och sökte s. å. en adjunktur vid universitetet, ehuru utan framgång, på grund af de filosofiska system han hyllade. Deremot blef han assessor i hof- och stadsrätten 1801 samt i höjesteret 1810, deputerad i kansliet 1813 (1:ste deputerad 1834), derjämte generalprokurator 1825 och, med bibehållande af sistnämnda båda ämbeten, geheimestatsminister 1842. Derjämte erhöll han 1832 plats bland de s. k. »erfarne män», en församling, som hade att rådslå om införande af provinsialständer, och var 1835–44 k. kommissarie vid ständer-församlingarna i Roskilde och Viborg. Under de första åren åtnjöt han ett ovanligt anseende som »konungens och folkets man», men förlorade 1840 sympatier hos de frisinnade, emedan han såsom regeringens representant, till en del mot sin egen öfvertygelse, motsatte sig sträfvandena efter en fri författning och det understöd, som ständerna skänkte nordslesvigarna i deras nationella strid. Efter Kristian VIII:s död, i Jan. 1848, erhöll Ö. tillsammans med P. G. Bång och K. Moltke i uppdrag att uppgöra ett utkast till en författning, gemensam för konungariket och hertigdömena (Slesvig-Holstein och Lauenburg), men knappa två månader derefter tvangs han af allmänna meningen att afgå ur regeringen, såsom den der motarbetade frihetens sak. Det oaktadt invaldes han i Okt. s. å. i den grundlagstiftande riksförsamlingen, inom hvilken han ständigt kritiserade den nya utvecklingen och slutligen nedlade sin protest mot grundlagen. Under perioden 1850–53 satt han i landstinget, vald för Köpenhamn, och i April 1853 blef han till allmän häpnad förste minister. Då han icke dolde sin sträfvan att omintetgöra det frisinnade arbete, som gjorts 1849, framträdde oppositionen på det häftigaste mot honom, i synnerhet då han d. 26 Juli 1854 genom en k. förordning oktrojerade en ny gemensam författning för hela monarkien. Under intrycket af 
page_number=346, index= - Örsted. 2. Anders Sandöe Ö. - Örsted. 3. Anders Sandöe Ö. - Örsteds försök, fys. År 1820 gjorde professor H. K. Örsted den vigtiga upptäckten att den galvaniska strömmen har en riktande inverkan på magnetnålen - Örsundaån, vattendrag i Upland 
den allmänna upphetsning, som derigenom uppstod, aflägsnades Ö. i Dec. 1854, och året derpå väcktes mot honom och hans ämbetsbröder åtal inför riksrätt för öfverskridande af finanslagen. De frikändes dock i Febr. 1856 genom rösterna från höjesteret, hvilka stodo emot landstingsmännens. Ö. lefde sedan i tillbakadragenhet till sin död, d. 1 Maj 1860. — Ö. har ej sin största betydelse som statsman, utan som rättslärd. Hans första skrifter voro den rättsfilosofiska afhandlingen <i>Om sammenhængen mellem dydelærens og retslærens princip</i> (1798) och ett försvar för den stränga tryckfrihetsförordningen af 1799 (1801). I <i>Eunomia</i> (4 bd, 1815–22), i <i>Haandbog over den danske og norske lovkyndighet</i> (6 bd, 1822–35) samt i en hel mängd afhandlingar, intagna i de af honom 1804–30 utgifna tidskrifterna »Juridisk archiv» och »Juridisk tidsskrift», behandlade han derefter nästan alla grenarna af den danska lagstiftningen och införde en verklig metod för rättsstudiet. Med full rätt benämnes Ö. också »den danska rättsvetenskapens fader», och många nu allmänt antagna rättsprinciper äro först framlagda och diskuterade af honom. Hans tidiga sysselsättning i domarevärf och sedan i riksstyrelsen bevarade honom från ensidigt teoretiserande, och han häfdade ständigt traditionens betydelse och domstolarnas praxis gent emot den vetenskapliga förtolkningen. Han yrkade dessutom, att de rättsliga förhållandena skulle afpassas efter lifvets kraf och satte hänsyn till rättvisa högre än nedärfda rättsformer. Lagens anda, de särskilda rättsfallens egen natur och samhällets väl borde sålunda alltid iakttagas vid lagarnas tillämpning, enär rättsläran blott i samhället erhölle bestämdhet och giltighet. Genom sin vidsträckta författareverksamhet, hvilken delvis sträckte sig äfven till den tyska lagstiftningen, äfvensom genom de många domar och lagtolkningar han lemnade i sina ämbetsfunktioner och de lagförslag han sjelf utarbetade såsom generalprokurator och senare såsom regeringens kommissarie försvarade inför ständerna hann Ö. under nära femtio år att utöfva större inflytande än någon annan på rättsväsendets utveckling i Danmark, och särskildt gäller detta reformerna inom strafflagstiftningen 1840 o. f. år. Ö:s senare skrifter voro af mera politisk natur: <i>Prövelse af udkast til grundlov og valglov</i> (1849), <i>For den danske stats opretholdelse i sin helhed</i> (1850), <i>Af mit livs og min tids historie</i> (4 bd, 1851–57), hvilket arbete utgjordes af en rad afhandlingar till försvar för hans första regeringsåtgärder, samt en del flygskrifter i dagens politiska frågor. (1852–57). Ur dem alla framlyser huru föga Ö. förstod och aktade tidens rörelser, och de hafva sin egentliga betydelse som kritiska och delvis historiska arbeten. — Till minne af Ö:s femtioåriga ämbetsjubileum stiftades genom insamling i Danmark och Norge ett legat, med hans namn 1851, af hvilket räntorna utdelas i form af prismedaljer hvart fjerde år för lösningen af vigtigare rätts- eller statsvetenskapliga problem eller skrifter på dessa områden. 1885–87 utgafs »A. S. Örsteds betydning for den danske og norske retsvidenskabs udvikling» (1:sta afd., »Processen», af J. Nellemann; 2:dra, »Privatretten», af H. Öllgaard; den 3:dje afd., »Strafferetten», af C. Goos, är ännu ej utgifven). Genom sitt äktenskap 1802 med Sofie Öhlenslaeger (d. 1818) var Örsted svåger till skalden Adam Öhlenslaeger. 
3. Anders Sandöe Ö., naturforskare, de föregåendes brorson, född d. 21 Juni 1816 i Rudkjöbing, blef student 1835 och magister 1844, offentliggjorde 1842 sina intressanta <i>Iakttagelser om vegetationens fordeling i Öresundet</i> och företog 1845–48 resor i Vestindien och Central-Amerika, hvarifrån han hemförde en stor samling dittills okända växter. Han blef docent 1858 och professor i botanik vid Köpenhamns universitet 1862. Död d. 3 Sept. 1872. Ö:s arbete gick förnämligast ut på att bestämma de af honom sjelf eller af Liebmann i Mejico insamlade växterna, men dessutom anställde han undersökningar af parasitsvamparna. (»Om växtsjukdomar, som orsakas af parasitsvampar, särdeles om rost och brand, samt om medlen mot dem», öfvers. af C. Hartman 1865), hos hvilka han 1865–66, samtidigt med de Bary i Tyskland, upptäckte generationsvexlingen. Andra nämnvärda arbeten af honom äro <i>Bidrag til kundskab om egefamilien i nutid og fortid</i> (1871) samt <i>Frilandstrævæxten i Danmark</i> (1864–67). E. Ebg. 
<b>Örsteds försök,</b> <i>fys.</i> År 1820 gjorde professor H. K. Örsted (se denne) den vigtiga upptäckten att den galvaniska strömmen har en riktande inverkan på magnetnålen. Örsteds fundamentalförsök kan anställas med en apparat, bestående af ett smalt kopparbleck, böjdt så, att det bildar en qvadrat med 20 till 25 cm. sidor, men med ändarna åtskilda och förenade medelst klämskrufvar, vid hvilka ledningstrådarna från ett galvaniskt batteri kunna fastskrufvas. Denna apparat uppställes så, att qvadratens plan sammanfaller med den magnetiska meridianens, och på spetsar, fastlödda midt på kopparbleckets horisontala sidor, läggas magnetnålar, hvilka följaktligen inställa sig parallelt med dessa sidor. När ledningen derefter slutes, så att en ström genomgår qvadratens sidor, afvika magnetnålarna. För att förklara detta fenomen har Ampère uppställt en ny teori för magnetismen (se Elektromagnetism) och dessutom uppgifvit en särdeles enkel och beqväm minnesregel för att finna den riktning, i hvilken en magnetnål afviker under inflytande af den elektriska strömmen (se Ampères regel). A. Bi–n. 
<b>Örsundaån,</b> vattendrag i Upland, upprinner på 58 m. höjd ö. h. i Vansjön, Vesterlöfsta socken, Vestmanlands län, samt löper med sydlig, sydöstlig och slutligen östlig riktning genom Simtuna och Torstuna härad, hvarunder den upptager Simtunaån från h. och Skattmansö- l. Torstunaån från v., den senare vid öfvergången från Vestmanlands till Upsala län. Under östligt lopp genomflyter ån Alstasjön i Lagunda härad, hvilket den slutligen skiljer från Hagunda härad. Nedanför Örsundsbro ångbåtsstation och handelsplats, med regelbunden ångbåtstrafik på Stockholm och Upsala, 
page_number=347, index= - Örsundaån, vattendrag i Upland - Örs-ån. Se Dal, sp. 777 - Örsås, socken i Elfsborgs län - Örtel. Se Oertel - Örter kallas till skillnad från vedväxter de växter, hvilka antingen, såsom de två- eller fleråriga, bevara endast de under eller vid jordytan belägna delarna vid lif under vintern eller, som de ettåriga, dö i sin helhet efter fullbordad fruktsättning - Örtofta. 1. Socken i Malmöhus län - Örtofta. 2. Gods i ofvannämnda socken - Örtomta, socken i Östergötlands län - Örträsk, socken i Vesterbottens län - Örtug, örtog, ertog, namn på ett silfvermynt och en i öfverensstämmelse dermed införd vigt - Örtugsland, ett äldre åker-ytmått - Örvandel, Nord. mytol., är dels ett isländskt mansnamn, dels namn på en jätte 
faller den der segelbara ån ut i Lårstaviken af Mälarens fjärd Ekoln. Vattendragets längd är något öfver 50 km. <i>Örasundsbro</i> nämnes redan i Uplandslagen. 
<b>Örs-ån.</b> Se Dal, sp. 777. 
<b>Örsås,</b> socken i Elfsborgs län, Kinds härad. Areal 9,363 har. 1,051 innev. (1892). Annex till Svenljunga, Göteborgs stift, Kinds kontrakt. 
<b>Örtel.</b> Se Oertel. 
<b>Örter</b> kallas till skillnad från vedväxter (träd, buskar och halfbuskar) de växter, hvilka antingen, såsom de två- eller fleråriga, bevara endast de under eller vid jordytan belägna delarna vid lif under vintern eller, som de ettåriga, dö i sin helhet efter fullbordad fruktsättning. De öfvervintrande örterna hafva en saftig örtstam utan ytterbark samt med föga utvecklad veddel. De på örtstammen sittande knopparna utvecklas samma år de blifva anlagda och äro derför ej täckta af knoppfjäll. Både örtstam och blad dö före vinterns inbrott, sedan de dugliga ämnena (upplagsnäringen) vandrat öfver dels till de öfvervintrande underjordiska delarna, dels, om växten satt frukt, till fröna. Ämnet till nästa års örtstam är en på jordstammen sittande knopp (nyknopp), hvilken aldrig har knoppfjäll, men skyddas dels af sitt läge, dels ofta äfven af vissnade blad. Denna knopp är ofta det enda, som öfvervintrar (t. ex. hos lökväxter, orchidéer), men stundom öfvervintrar derjämte en del af förra årets underjordiska system, stundom hela detta. De ettåriga örterna likna i sina förhållanden de öfvervintrande, utom deri att ingen knopp lefver öfver till följande år och att alla dugliga ämnen öfvergå till fröna. Till följd deraf blir fruktsättningen synnerligen rik hos dessa växter, och det är ock förnämligast bland dem, som menniskan valt sina näringsväxter (baljväxter, sädesslag). 
<b>Örtofta.</b> 1. Socken i Malmöhus län, Harjagers härad. Areal 1,366 har. 695 innev. (1892). Ö. bildar med Lilla Harrie ett alternerande regalt och till egaren af Örtofta patronelt pastorat, Lunds stift, Harjagers kontrakt. — 2. Gods i ofvannämnda socken, har hufvudgården med dess 1858–61 efter prof. Meldahls ritning ombyggda slottslika manbyggnad belägen vid Bråån nära Ö. station på Södra stambanan. Godset omfattar inom Ö. och Lilla Harrie socknar Ö. sätesgård, 2 1/2 mtl, Sveaborg, Toftaholm m. m., alltsammans, 5 27/48 mtl, taxeradt till 655,400 kr. (1893). Ö., som nämnes redan vid midten af 1300-talet, tillhörde under 1400-talet medlemmar af slägten Has, hvarefter det vid samma årh:s slut genom gifte tillföll Tönne Parsberg. Derefter gick det i arf genom flere händer, tills det 1632 köptes af landsdomaren i Skåne Henrik Ramel till Beckaskog. Genom hans dotters giftermål (1654) med vice presidenten Kristian Barnekow till Vidtsköfle öfvergick godset till denna slägt, som behöll det till 1785, då hofmarskalken K. F. Sack genom gifte fick lösningsrätt till egendomen. En af hans döttrar trädde i äktenskap med grefve J. Dücker, hvilken genom arf och lösen blef Ö:s egare samt efterträdts af son och sonson. I historiskt hänseende är Ö. förknippadt med slaget vid Lund, i det att Karl XI hade sitt läger derinvid från d. 11 Nov. till d. 4 Dec. 1676. Högqvarteret var i det underlydande Benstorp. 
<b>Örtomta,</b> socken i Östergötlands län, Bankekinds härad. Areal 5,990 har. 1,365 innev. (1892). Ö. utgör ett till egaren af Ekenäs säteri patronelt pastorat, Linköpings stift, Bankekinds kontrakt. 
<b>Örträsk,</b> socken i Vesterbottens län, Lycksele lappmarks tingslag. 861 innev. (1892). Ö. utgör ett lappmarkspastorat, Hernösands stift, Södra lappmarkens kontrakt. 
<b>Örtug,</b> örtog, ertog (Isl., möjl. af <i>eir,</i> koppar, och <i>tigr</i> l. <i>togr, tugr,</i> tiotal), namn på ett silfvermynt och en i öfverensstämmelse dermed införd vigt, hvilka voro gängse i de skandinaviska landen under medeltiden jämte 1500-talet och bägge utgjorde 1/3 af 1 öre, alltså 1/24 af 1 mark, samt sjelfva delades i 8 penningar (i Svealand och sedermera i hela Sverige, hvaremot i Götalandskapen och på Gotland penningen länge var så liten, att 16 gingo på 1 örtug, medan i Danmark och Norge 10, på Island äfven 10 eller i vissa fall 20 penningar räknades på örtugen). Länge var »penning» det största slagna mynt i Sverige och örtugen endast ett sätt att räkna, tills i senare delen af 1300-talet, under Albrekts regering, de första örtugar präglades. Myntningsorter voro först Stockholm och Kalmar, sedermera äfven Vesterås, Örebro, Åbo och Söderköping. Örtugen bar från början i prägeln riksvapnets tre kronor. Sten Sture d. ä. lät slå de första halförtugar. Hela och halfva örtugar myntades äfven under Gustaf Vasa 1522–46, hvarefter inga nya förekommo, förrän Johan III 1589 eller 1590 företog en »örtig»-myntning, hvilken vardt den sista. 
<b>Örtugsland</b> (Fornsv. <i>örtogha land</i>), ett äldre åker-ytmått, utgörande 1/24 af 1 markland (se d. o.) eller 1/3 af 1 öresland (se d. o.) och innefattande 8 penningsland. 
<b>Örvandel</b> (Isl. <i>Aurvandill,</i> d. v. s. sjöfarare), <i>Nord. mytol.,</i> är dels ett isländskt mansnamn, dels namn på en jätte, om hvilken Snorres Edda har att förtälja följande. Vid sin strid med jätten Rungne hade Tor fått en stenskärfva i pannan. För att få ut den sökte han hjelp hos spåqvinnan Groa, Örvandel den käckes hustru. Då genom hennes trollsånger stenen började lossna, ville Tor å sin sida glädja henne genom att meddela den underrättelsen, att Ö. snart vore att förvänta hem. Tor hade nämligen nyligen träffat honom i höga norden och bärande honom på sin rygg i en ränsel vadat öfver de isiga Elivågorna. Men en af Ö:s tår hade stuckit utom renseln och till följd deraf förfrusit, så att Tor måst bryta af den, hvarpå han kastat den upp till himmelen och låtit den blifva den stjerna, som derefter kallas »Ö:s tå». I förtjusningen öfver denna glada nyhet glömde Groa bort sin trollsång, och stenskärfvan kom aldrig ut ur Tors panna. — Denna episod är allt hvad den till våra dagar bevarade isländska literaturen har att meddela om en sagofigur, som utan tvifvel hör till de germanska stammarnas äldsta och mest spridda, och som 
page_number=348, index= - Örvandel, Nord. mytol., är dels ett isländskt mansnamn, dels namn på en jätte - Örvar-Odd (d. v. s. »Pil-Udd»), norsk sagohjelte - Örvax, sekret från körtlarna i örats yttre hörselgång - Ösan, vattendrag i Vestergötland - Ösbeger, usbeger, usbeker, ursprungligen, liksom »osmaner», en politisk-patronymisk benämning - Ösel, Estn. Saarema l. Kurresaar, ö i Östersjön framför ingången till Rigaviken 
säkerligen är af mytiskt ursprung, utgörande en motsvarighet till den grekiska sagans store sjöfarare Odyssevs. Härpå tyder redan namnet »sjöfararen», Isl. <i>Aurvandill,</i> Fornhögt. <i>Ôrentil,</i> Angelsachs. <i>Eárendel</i> (benämning på en stjerna; jfr det ofvannämnda nordiska namnet »Ö:s tå»), hos langobarderna redan omkr. 700 funnet i formen <i>Aurivandil;</i> men tydligast framgår det af den omkr. 1200 författade medelhögtyska dikten om <i>Orendel,</i> en konungason från Trier, som, stadd på friarefärd, efter åtskilliga äfventyr till sjös lider skeppsbrott, men ensam och naken drifver i land, der han omhändertages af en fiskare. Han kommer sedan i besittning af Kristi gråa rock, och förklädd i denna vinner han tillmaka den sköna drottningen af Jerusalem, sedan han besegrat alla hennes öfriga friare. Fiskaren belönas, och Kristi rock deponeras i Trier. De många oursprungliga tillsatserna i denna tyska dikt bero till allra största delen på korsfarare-berättelser. Äfven Saxo känner till vår hjelte, men hvad han i sin historia berättar om den jutske konungen <i>Horvendil</i> (fader till <i>Amleth,</i> Shaksperes bekante Hamlet) erinrar nästan blott genom namnet om den från Island och Tyskland kända Aurvandil-Orendelsagan. Jfr bl. a. B. Symons i Pauls »Grundriss», II I, 62 f.; L. Beer i Paul-Braunes »Beiträge» XIII, 1 ff.; E. H. Meyer i »Zeitschrift für d. alterthum», XXXVII, 321 ff.; R. Heinzel i »Wiener Sitzungsberichte» (1892, n:r 126, 1 ff.). Ad. N–n. 
<b>Örvar-Odd</b> (d. v. s. »Pil-Udd»), norsk sagohjelte, om hvilken i slutet af 1200-talet en till namnet obekant isländing med ledning af gamla (uti sagan inströdda) sånger och norska sägner författade en romantisk saga, hvars hufvudinnehåll är följande. Odd, son till Grim Lodinkinni och sonson till Ketil Hæng (om hvilka sagohjeltar särskilda berättelser finnas) från Hålogaland, blir såsom barn spådd, att han efter att hafva uppnått 300 års ålder skall omkomma å sin födelseort genom hästen Faxes vållande. För att hindra spådomens fullbordan dödar Odd Faxe och nedgräfver honom djupt i jorden samt begifver sig ut i verlden med den fasta föresatsen att aldrig återvända. Vid afskedet får han af sin fader några underbara pilar, hvilka snart förskaffa honom namnet Örvar-Odd. Efter en resa till Finnmarken, Bjarmaland och jätteverlden kämpar han med framgång mot flere vikingar; men då han stöter på svensken Hjalmar den hugstore (se denne), blir striden oafgjord, och de båda hjeltarna sluta fostbrödralag. Vid Hjalmars sida utför han nu en mängd bedrifter, till dess han från den ryktbara holmgången på Samsö, der han nedlagt de vilde Arngrimssönerna, måste återföra till Upsala och den sörjande Ingeborg den för Angatyrs hand fallne Hjalmar. Han reser nu åt södern, kämpar med Medelhafvets röfvare, låter döpa sig, lider skeppsbrott, kommer ensam till Heliga landet och badar der i Jordan. Förklädd till gubbe, kommer han till Hunaland, der dock hans bedrifter snart röja honom. Sedan han besegrat den under Hunalands konung skattskyldige konungen af Bjalkaland (»pelsverkslandet»), erhåller han prinsessan Silkesif till äkta och efterträder sin svärfader såsom regent. Men nu gripes han af en oemotståndlig hemlängtan och reser till det gamla hemmet. Vandrande öfver Faxes grafplats, hånar han den nu vederlagda spådomen, men snafvar i detsamma öfver en hästskalle, ur hvilken en orm framkryper. Biten af denne, dör Odd. — Sägnerna om Ö.-O. stamma ursprungligen från de mest skilda håll och hafva småningom kommit att bilda en enhet, derigenom att de forntida sagoberättarna mer och mer på denne allt populärare blifne sagofigur öfverförde hvad som från början berättats om en mängd olika personer, såsom Bjarmalandsfararen Ottar (se denne) från Hålogaland; Hjalmars fosterbroder (som troligen från början hetat Sote); Starkad; Grim Lodinkinni (härifrån pilarna); Ketil Haeng; Odyssevs och Polyfem; Sigurd Jorsalafar (badet i Jordan); den ryske storfursten Oleg (tåget till Bjalkaland, dödssättet; se Oleg) m. fl. Jfr. R. C. Boer: »Über die Ǫrvar-Odds saga» (i »Arkiv för nordisk filologi», VIII, 97 ff., 246 ff.) och »Ǫrvar-Odds saga» (Halle 1892). Ad. N–n. 
<b>Örvax,</b> sekret från körtlarna i örats yttre hörselgång, är ett gulaktigt, klibbigt ämne, som består af fettsyrors alkalisalter och ett bittert smakande, till sin kemiska natur obekant rödt färgämne. Se vidare Öronsjukdomar, sp. 679. P. T. C. 
<b>Ösan,</b> vattendrag i Vestergötland, upprinner i Vartofta härad, genomströmmar derefter under nordligt och nordvestligt lopp Gudhems, Kåkinds och Vadsbo härad samt faller ut i sjön Östen, hvilken genomflytes af Tidan. 
<b>Ösbeger,</b> usbeger, usbeker, ursprungligen, liksom »osmaner», en politisk-patronymisk benämning, härrörande från Ösbeg (kan af Gyllne horden 1312–41), är numera ett allmänt etnografiskt namn på den alltsedan början af 16:de årh. herskande turkiska stammen i de tre kanaten Kiva, Bokhara och Kokand (nu prov. Fergana) i Vest-Turkestan, i motsats till såväl de ursprungligare iranske innevånarna: galtsja, tadsjiker och (delvis) sarter, som ock till senare inkomna turkiska stammar: kirgiser, karakalpaker och tarantsjer (jfr Turkar). Ösbegerna, från hvilka äfven de i Kiva och Bokhara herskande dynastierna leda sitt ursprung, äro fanatiska muhammedaner (sunniter), hufvudsakligen jordbrukare och blott till ringa del nomader, hvaremot de lemnat nästan all handel och industri åt sarter och tadsjiker. Ehuru starkt uppblandade med iranskt blod, räknas dock såsom ösbeger enligt Vámbéry omkr. 1 mill. i Bokhara, 700,000 i Kiva, 200,000 i de ryska provinserna Fergana, Sirdarja och Amudarja samt 200,000 i norra Afganistan, till ett sammanlagdt antal af mer än 2 mill. Om deras språk, <i>ösbeg türki-si</i> (»ösbeg-turkiska» eller djagataiska) se Turkiska språken. Om deras land, historia och hithörande literatur se Bokhara, Kiva, Kokand och Turkestan. H. A. 
<b>Ösel</b> (sannolikt af Isl. <i>eysysla,</i> ödistrikt), Estn. <i>Saarema</i> (»Öland») l. <i>Kurresaar</i> (»tranornas eller kurernas ö»), ö i Östersjön framför ingången till Rigaviken, skiljes genom det grunda Lilla 
page_number=349, index= - Ösel, Estn. Saarema l. Kurresaar, ö i Östersjön framför ingången till Rigaviken 
sundet från den österut liggande ön Moon, genom Söälasund från Dagö i n. samt genom ett 30 km. bredt farvatten från Kurlands udde Domesnes. Ön har enligt Strelbitsky en areal af 2,618 (enl. andra 2,712) qvkm. Den är flack och flerestädes sumpig samt ganska rik på skog, deraf mycket ekskog. Högsta punkten ligger endast 50 m. öfver hafvet; 1,763 qvkm. hafva en absolut höjd af 0–15 m., och endast 249 qvkm. ligga högre än 30 m. Kusterna äro dock ganska branta och hafva i n. och v. s. k. <i>panks,</i> brant i vattnet stupande kalkklippor. Trots en mängd uddar och vikar finnas få dugliga hamnar: Piddul och Rootsiküll l. Kielkond samt Zerel. Arensburg har varit en god hamn, men är nu igensandad. I s. utlöper en 30 km. lång, 3–8 km. bred halfö, förr ö, Schworbe, som under 57° 55' n. br. slutar med udden Svarferort l. Zerel, der redan omkr. 1650 svenskarna uppförde en fyr, som senare ombygts. Halfön fortsätter ytterligare 17 km. ut i hafvet såsom ett farligt ref, Svarfergrund. Ön består af kalksten, under ett ofta tämligen tunnt jordlager, och har flere stenbrott. För öfrigt utgöra odling af säd, lin och hampa, ladugårdsskötsel samt fiske och jagt (företrädesvis på vildsvan er) befolkningens hufvudnäringar. Ön, som med de närbelägna Moon, Runö, Abro och Filsand bildar en krets i guvernem. Livland, har omkr. 53,000 innev., deraf öfver 51,000 ester. Dessa voro under den äldre medeltiden såsom hedningar illa beryktade sjöröfvare, som gjorde Östersjöns kuster osäkra, hvarför danske konungen Valdemar Seier 1206 gjorde ett krigståg till ön och anlade en borg derstädes. 1227 eröfrades ön af en här af tyska korsfarare, livländska ordensriddare m. fl. under befäl af grundläggaren af det tyska väldet i Östersjöprovinserna, biskop Albert af Riga, som tvang befolkningen att antaga kristendomen. Ön delades emellan orden samt (för en tid) biskopen af Riga och borgarena i denna stad. Men sedan af Ö. och det estländska landskapet Wiek ungefär samtidigt bildats biskopsstiftet Ö., kom biskopen af Ö. att såsom landsherre regera 2/3 af stiftet och orden den återstående delen. Riga stad sökte likväl (såsom det påstås ända till 1480) häfda sina anspråk på en del af ön. Sedan Ivan IV 1558 börjat det anfall på den livländska ordensstaten, som skulle medföra dess upplösning, afträdde biskop Johan von Münchhausen genom två fördrag i Nyborg 1559 stiftet till konung Fredrik II af Danmark och hans efterträdare, mot det att konungen bekräftade stiftsständernas privilegier och betalade Johan 30,000 thaler. Konungen öfverlemnade Ö. åt sin broder hertig Magnus, hvilken deremot afstod sin andel af Holstein. Magnus, som i April 1560 besatt det starkaste af de biskopliga slotten, Arensburg, valdes d. 13 Maj s. å. af domkapitlet till biskop och bekräftade ståndsprivilegierna. Han kom emellertid i spändt förhållande till orden genom att eftertrakta ordensslottet Sonnenburg och ordens andel af Ö. samt förmå biskopen af Reval att öfverlemna sitt stifts administration i hans händer. Detta i förening med ryssarnas segerrika framträngande och hans penningeförlägenhet nödgade Magnus att d. 4 Maj 1561 underskrifva ett förpligtelsebref till konung Fredrik II, hvilket beröfvade honom nästan all sjelfständig makt. Konungens ståthållare blef den egentligen makthafvande på ön. När Magnus sedermera gjorde sig till ryssarnas verktyg, blef brytningen emellan honom och konungen fullständig, och i freden i Stettin 1570 erkände kejsar Maximilian II konungens af Danmark rätt till stiftet Ö. jämte Sonnenburg och dess område — under Romerska rikets öfverhöghet. Ö. styrdes sedermera af den danske ståthållaren och 6 landtråd, alla af adel, hvilka, såsom »landgericht» (hvarifrån vädjades till konungen och rådet) handhade äfven lagskipningen samt jämte en superintendent och en från landet inkallad prest den kyrkliga administrationen och jurisdiktionen (»consistorialgericht»). Andra domstolar voro »Schlossgericht» (ståthållaren, slottsfogden, 2 borgmästare, 2 medlemmar af rådet, 1 protokollist), som dömde i brottmål på landsbygden, utom hvad adeln angick, och i andliga mål; en »Landwaisengericht»; en »Stadtgericht» i Arensburg; »Manngericht», som exeqverade domarna och undersökte gränstvister emellan adliga gods; »Wachengericht» (ståthållaren och landtskrifvaren), ett slags underrätt för bönderna i civilmål. Lagarna voro den estländska landsrätten och Rigas stadsrätt. 
Genom freden vid Brömsebro 1645 afträddes Ö. till Sverige, och d. 31 Okt. s. å. tog den förste svenske guvernören, Anders Eriksson Hästehufvud, ön i besittning. Guvernören fick till biträde en sekreterare och en bokhållare, hvarjämte en revisor (det blef den i Östersjöprovinsernas historia beryktade David Reimers von Rosenfeld) skulle »sätta allt, särdeles hvad våre och kronones intrader och regalia fisci» rörde, i behörig ordning. Ön fick åtnjuta sina privilegier; den fick ej sända några ombud till svenska riksdagen, ehuru den var inkorporerad i Sveriges rike; i kyrkligt hänseende lydde den till 1650 under biskopen af Reval. 1646 bekräftade drottning Kristina landtrådets och adelns gamla privilegier. Adelns rusttjenst nedsattes (från 12 till 15 »hakar» för en häst och karl), men deremot afslogs dess några år derefter framställda begäran att erhålla en »landschaftshauptmarm» och att inga skatter skulle kunna påläggas utan ridderskapets samtycke (svenska riksdagen pålade i sjelfva verket Ö. skatter och kontributioner, t. ex. 1680). 1646 bekräftade drottningen äfven staden Arensburgs privilegier; ingen annan hamn på ön än Arensburg finge beseglas. Den 25 Nov. 1648 donerade Kristina kronodomänerna på ön till ett <i>grefskap Arensburg</i> åt M. G. De la Gardie, hvilken i sin egenskap af grefve äfven blef guvernör öfver hela ön. 1654–89 hörde Ö. till drottning Kristinas underhållsland och styrdes af en under generalguvernören för dessa land sorterande guvernör. Under denna tid förvaltades ön mycket illa, och Ö. var den första trakt, som besöktes af den kommission, hvilken regeringen 1669 tillsatte för anställande af en undersökning ang. underhållslanden. Sedan Ö. 1689 återkommit under kronan, styrdes det af 
page_number=350, index= - Ösel, Estn. Saarema l. Kurresaar, ö i Östersjön framför ingången till Rigaviken - Öser. Se Oeser - Öserlyk. Se Issos - Öskar, sjöv., ett med handtag försedt kilformigt kärl, hvarmed båtar ösas - Öskjægger (»män från öarna») benämndes under inbördeskrigen i Norge ett parti, som bildades på Orknöarna - Ösmo, socken i Stockholms län 
en landshöfding; i militäriskt afseende lydde det under generalguvernören öfver Livland. Adelns rusttjenst utgjorde en särskild adelsfana (den »Stiftska» l. »öselska»), ehuru den på Karl XI:s tid räknade endast 38 hästar. Enligt instr. af d. 6 Juli 1690 grepo landtrådet M. Stackelberg och assessorn i Dorpts hofrätt E. Dykman (-Mannerburg) sig d. 3 Okt. s. å. an med reduktionen på Ö. Redan i Sept. 1692 kunde Mannerburg ingifva en »specifikation öfver de ąmpter och gamla kronogods», hvilka »till datum äro disponerade och förarrenderade vordne», jämte kronoinkomsterna af de reducerade godsen tillika med den efter hvar rusttjensthäst utgående lilla skatten (»station»). Dessa inkomster utgjorde 1692 tillsammans 7,842 rdr spec. i penningar och 8,766 t:nor spanmål, hälften råg och hälften korn. 1693 synes reduktionsverket på Ö. vara afslutadt. I rättskipning och förvaltning vidtogos under den svenska tiden stora förändringar. En af De la Gardie tillsatt kommission införde 1650 en ny rättegångsordinantie. »Landgericht» blef en »Oberlandgericht» (landshöfdingen, 4 landtråd, 2 literata assessorer, 1 sekreterare och 1 fiskal), från hvilken sedan 1650 appellerades till Dorpts hofrätt (sedan 1646 hade appellerats till Svea hofrätt). Under »Oberlandgericht» sorterade »Manngericht» (1 »mannrichter», 2 assessorer och 1 notarie), som vardt en ordentlig domstol, och »Stadtgericht» (2 borgmästare, 6 rådmän), från hvilken senare 1668–73 dock appellerades till Dorpts hofrätt. Den 16 Jan. 1695 upphäfde Karl XI »Oberlandgericht», hvarefter landshöfdingen och landtråden dimitterades från rättskipningen och en »Landgericht» inrättades i likhet med den livländska med 1 »landrichter», 2 assessorer och 1 notarie. Genom ofvannämnda kommission inrättades ett ordentligt konsistorium, men ett »mixtum» (blandadt), d. v. s. det bestod af både andliga ledamöter (superintendenten och 2 landtprester) och verldsliga (landshöfdingen eller vicepresidenten i »Oberlandgericht» såsom »director consistorii» och 2 assessorer i nämnda domstol eller tidtals ett par landtråd eller andra adelsmän). 1697 upphäfdes det »blandade» konsistoriet och infördes ett »purum» (rent), d. v. s. af endast andliga ledamöter bestående, med superintendenten som preses. Kristendomsundervisningen hade i långliga tider meddelats allmogen af i byarna kringvandrande kronobönder (»bether»), som muntligen inlärde vissa religiösa stycken (de kunde ej läsa) och hade 1/2 »hake» jord i underhåll. Allmogen var naturligt nog med en sådan undervisning försänkt i grof okunnighet och vidskepelse, hvarpå må anföras som exempel, att bönderna ännu på 1690-talet hällre (i största hemlighet) begrofvo sina döda i sina hedniska förfäders »heliga lunder» än i de kristna kyrkogårdarna. Karl XI sökte inplanta bättre kristna begrepp. I hvarje socken inrättades en estnisk skola, och husförhör skulle hållas liksom i Sverige. 1693 bestämdes, att alla prester på ön skulle tillsättas af kronan, hvarigenom församlingarna fingo bättre prester och kyrkorna, som varit nästan fallfärdiga, åter försattes i anständigt skick. Under svenska tiden funnos 2 hospital (1 i Arensburg, 1 i S:t Johannes' socken). 
Den 13 Sept. 1710 öfverlemnade öfverstelöjtnant O. M. Wolffelt, kommendant på Arensburg, sedan general Bauer låtit af bränna staden, slottet åt ryssarna, och Ö. blef rysk besittning. Redan följande år var emellertid svenska regeringen betänkt på att ånyo besätta ön, mindre i hopp att kunna behålla den än för att skaffa den i Finland under Nierot stående armén boskap och spanmål, som detta år funnos i riklig mängd på ön. Wolffelt blef ledare af expeditionen, som räknade 514 man, ombord på transportskepp under betäckning af en fregatt och ett mindre fartyg. Efter åtskilliga motigheter och hinder, som vållade långt dröjsmål, anlände expeditionen slutligen d. 25 Okt. på redden emellan Sumpernäs och Ormsö, men tvangs då af en fem dagars storm att gå till Hangö. På Ö. funnos inga ryska trupper. Karl XII:s befallning d. 4 Nov. 1711 att ön skulle återtagas ledde ej till något resultat. Förgäfves sökte ock de svenske underhandlarna i Nystad 1721 i det längsta rädda ön åt Sverige. — Under den ryska regeringen hafva svensk bosättning och svenskt språk på ön alldeles försvunnit; knappast minnet deraf återstår. Redan för mer än 100 år sedan förstodo ytterst få af öboarna svenska språket. Senast fanns svensktalande befolkning qvar på halfön Schworbe, men äfven några andra orter hafva haft svensk befolkning, ehuru intet utom ortsnamnen bevisar dess tillvaro, så Rootsiküll (»svenskbyn») i socknen Kielkond på vestkusten, byarna Rotsi på halfön Vettel (Estn. Wöttaninna l. Rootsininna) samt holmen Rootsikerr (Rootsiskär, »svenskskär») på södra kusten. A. H—ld. 
<b>Öser.</b> Se Oeser. 
<b>Öserlyk.</b> Se Issos. 
<b>Öskar,</b> <i>sjöv.,</i> ett med handtag försedt kilformigt kärl, hvarmed båtar ösas. Dess ena långsida, som utgör kärlets botten, är något svängd eller afrundad för att passa efter bottnen i båten på det ställe, som är afsedt att utgöra det s. k. <i>ösrummet</i> l. <i>ösen.</i> Att ösa ut allt vattnet kallas att <i>ösa läns.</i> Nu för tiden begagnas i st. f. öskar ofta små pumpar, med hvilka båtar länspumpas. R. N. 
<b>Öskjægger</b> (»män från öarna») benämndes under inbördeskrigen i Norge ett parti, som bildades på Orknöarna mot konung Sverre och valde Magnus Erlingssons son Sigurd till konung. Rörelsens förste ledare var dock lendermanden Halkel Jonssön, som var gift med Magnus Erlingssons syster. År 1193 uppträdde partiet på Östlandet och inlät sig i förbindelse med den landsflyktige biskop Valdemar af Slesvig, hvarpå följde ett tåg till Danmark, der krigarna gjorde så rikt byte, att de kallade sig »gullbeiner». S. å. på hösten bemäktigade de sig Bergen, men blefvo följande år i grund slagna af Sverre i Florevaag utanför Bergen, der såväl Sigurd som Halkel stupade. De, som räddat sig ur slaget, slöto sig sedan till »baglerna». E. H. 
<b>Ösmo,</b> socken i Stockholms län, Sotholms härad. Areal 15,778 har. 2,267 innev. (1892). 
page_number=351, index= - Ösmo, socken i Stockholms län - Össeby-Garn, sockn, förenad af de båda f. d. jordebokssocknarna Össeby och Garn, i Stockholms län - Össjö, socken i Kristianstads län - Östad, socken i Elfsborgs län - Östangeln (Ostangeln), Eng. Eastanglia, ett af de angelsachsiska konungarikena, af hvilka England uppkom - Östan-Stång. Se Östergötland - Östanå, gods i Roslags-Kulla socken, Åkers skeppslag, Stockholms län - Östberg, Carolina - Östbo härad, i Jönköpings län - Östbo kontrakt, i Vexiö stift 
Ö. utgör ett till egaren af Nynäs patronelt pastorat, Strengnäs stift, Södertörns kontrakt. 
<b>Össeby-Garn,</b> socken, förenad af de båda f. d. jordebokssocknarna Össeby och Garn, i Stockholms län, Vallentuna härad. Areal 11,769 har. 1,555 innev. (1892). Ö.-G. utgör ett konsistorielt pastorat, Upsala stift, Roslags vestra kontrakt. 
<b>Össjö,</b> socken i Kristianstads län, Norra Åsbo härad. Areal 3,937 har. 1,161 innev. (1892). Ö. bildar med Tosjö ett regalt pastorat, Lunds stift, Norra Åsbo kontrakt. 
<b>Östad,</b> socken i Elfsborgs län, Ale härad. Areal 8,639 har. 1,180 innev. (1892). Ö. utgör ett konsistorielt pastorat, Göteborgs stift, Domprosteriets norra kontrakt. 
<b>Östangeln</b> (Ostangeln), Eng. <i>Eastanglia,</i> ett af de angelsachsiska konungariken, af hvilka riket England uppkom, omfattade det i Nordsjön utbuktande landet mellan Wash och Stour, med Essex till grannrike i s. och Mercia i v., samt motsvarade de nuv. grefskapen Norfolk, Suffolk och — då riket var som mäktigast — Cambridge. Under den danska invasionen (sedan 870) var Ö. en del af Danelagen. Knut den store (1017–35) gjorde det gamla konungariket Ö. till ett jarldöme likasom Mercia, Northumberland och Wessex. 
<b>Östan-Stång.</b> Se Östergötland. 
<b>Östanå,</b> gods i Roslags-Kulla socken, Åkers skeppslag, Stockholms län, vid segelleden emellan Vaxholm och Furusund, med hufvudbyggnaden ovanligt naturskönt belägen på terrasser, som slutta nedåt hafvet. Godset omfattar 43 31/36 mtl i Roslags-Kulla, Riala, Ljusterö och Össeby-Garns socknar, tax. till 1,013,000 kr. (1890). Ö. egdes af Anders Isaksson (Banér) omkr. 1440, ärfdes af hans afkomlingar samt öfvergick genom gifte till slägterna Båt, Fleming och Wrede. Kungl. rådet Fabian Wrede (f. 1641, d. 1712) skref sig grefve till Ö. Han uppförde ett boningshus af trä, afbildadt i Dahlbergs »Suecia». Godset tillföll genom arf slägterna Sparre och Meijerfelt samt såldes 1782 till kommerserådet S. B. Hebbe (f. 1726, d. 1803), som tillköpte Mälby och Vira bruk. Han gjorde Ö. 1800 till fideikommiss för sina ättlingar samt uppbyggde nuv. boningshuset af sten. Det innehafves sedan 1863 af nuv. statsministern E. G. Boström, Hebbes dotterdotters son. — Åt det nyssnämnda, nu nedlagda Vira jernbruk, beläget i Roslags-Kulla socken vid ån mellan Viren och Losjön, utfärdades privilegier 1635 för Mälbys egare, riksrådet Klas Fleming, som der anlade klingsinide och dit införskref skickliga vallonsmeder, hvilka förfärdigade de yppersta klingor, bajonetter och hirschfängare för svenska arméns behof. Privilegierna förnyades flere gånger; men i den mån en allmännare industrianda väcktes inom landet, blef det svårt för det i förfall råkade bruket att upprätthålla sina privilegier, och tillverkningen aftog småningom, så att der på 1850-talet tillverkades endast något eggjern, liar o. d. På Vira bruk uppfanns det i Sverige mycket omtyckta kortspelet »vira» (se d. o.). 
<b>Östberg,</b> Carolina, operasångerska, född i Stockholm d. 17 Maj 1853. studerade tre år vid konservatoriet och debuterade 1873 å Stora teatern med framgång såsom <i>Anna</i> i »Friskytten» samt följande år med ännu större lycka såsom <i>Carlo Broschi</i> i »Hälften hvar». Engagerad vid denna scen i tre år, utförde hon bl. a. <i>Rosina</i> i »Barberaren», <i>Inez</i> i »Afrikanskan», <i>Susanna</i> i »Figaros bröllop», <i>Papagena</i> i »Trollflöjten», <i>Betli</i> i »Alphyddan», <i>Zerlina</i> i »Fra Diavolo», <i>Henrietle</i> i »Muraren», <i>Adina</i> i »Kärleksdrycken» och <i>Fru Ström</i> i »Muntra fruarna». Hon beredde sig derefter på en studiekurs för fru Nissen-Saloman i Petersburg, men deraf blef intet, då hon 1878 gifte sig med grosshandlaren Horwitz och drog sig ifrån scenen. Följande år uppträdde hon emellertid helt oväntadt på Nya teatern i titelrollen af <i>Boccaccio,</i> som fick en glänsande framgång, och hon stannade nu vid denna scen med några uppehåll ända till 1885, hvarunder hon utförde en mängd operettroller, såsom <i>Lille hertigen, Rosenkind, Violetta</i> i »Lustiga kriget», <i>Mikaela</i> i »Både hjerta och hand», <i>Bronislawa</i> i »Tiggarstudenten», <i>Fru Lisbet</i> i »Rip-Rip», <i>Serpolette</i> i »Cornevilles klockor», <i>Valentin</i> i »Fortunios visa», <i>Madame Favart</i> m. fl., men äfven uppgifter af något högre art, såsom <i>Olympia-Antonia</i> i »Hoffmanns äfventyr» och <i>Zerlina</i> i »Teaterdirektören». År 1880 gasterade hon i Köpenhamn. 1882 återgaf hon, såsom medlem af Neumanns wagnertrupp, i Amsterdam, Bruxelles etc. <i>Sieglinde</i> i »Walkure». 1885 gästade hon Norge och 1886 Göteborg samt uppträdde äfven på Södra teatern i Stockholm. Först sistnämnda år blef hon å nyo fäst vid k. operan, der hon då fick flere nya roller, nämligen <i>Agata</i> i »Friskytten», <i>Elvira</i> i »Don Juan», »Ernani» och »Den stumma», <i>Rezia</i> i »Oberon», <i>Nattens drottning</i> i »Trollflöjten», <i>Norma, Fidelio, Aida, Marie</i> i »Regementets dotter», <i>Elisabet</i> i »Tannhäuser», <i>Margot</i> i »Hugenotterna», <i>Margareta-Helena</i> i »Mefistofeles», <i>Grefvinnan</i> i »Figaros bröllop», <i>Leonora</i> i »Trubaduren», <i>Martha, Jessonda</i> och <i>Gioconda.</i> Hösten 1892 afgick hon från k. operan och uppträdde 1893–94 på konserter i Amerika, hvarifrån hon återkom i Maj 1894 och å nyo tog engagement vid k. operan. Fru Ö:s röst är en hög sopran med ovanligt klar och jämn klang; hennes aplomb och koloraturfärdighet äro högst betydande. Ej fullt lika afgjord är hennes dramatiska begåfning; dock har hon äfven derutinnan arbetat sig fram till en aktningsvärd förmåga, i synnerhet i kraftiga eller humoristiska partier. A. L. 
<b>Östbo härad,</b> i Jönköpings län, ingår i Östbo och Vestbo domsaga samt utgör Östbo härads fögderi och omfattar socknarna Tofteryd, Byarum, Fryele, Hagshult, Rydaholm, Gällaryd. Värnamo, Våxtorp, Tånnö, Kärda, Hånger, Åker, Käfsjö. Areal 1,679 qvkm. 20,719 innev. (1892). — Jfr J. Allvin: »Beskrifning öfver Östbo härad i Jönköpings län» (1852). 
<b>Östbo kontrakt,</b> i Vexiö stift, omfattar de 6 pastoraten Rydaholm och Gällaryd; Värnamo, Våxtorp och Tånnö; Kärda och Hånger; Fryele och Hagshult; Tofteryd, Byarum och Bonstorp: Åker och Käfsjö. Areal 1,780 qvkm. 21,332 innev. (1892). 
page_number=352, index= - Östen, svensk sagokonung - Östen (Fornnord. Eysteinn), norska konungar, en norsk ärkebiskop m. fl. Se Eystein - Östen, Th., tysk kompositör. Se Oesten - Östensbro, hvilken landskapslagarna omtala såsom en af de orter konungen passerade på sin eriksgata, ledde öfver den på gränsen emellan Vestmanland och Upland flytande Sævuström l. Sagån och var belägen nedanför Nyqvarn - Östen Åsgrimsson (Isl. Eysteinn), fornisländsk skald - Öster. Se Väderstreck - Öster-Aros. Se Aros och Upsala - Österberg, Aurora Vilhelmina - Öster-Bitterna. Se Bitterna - Österbotten (F. Pohjanmaa), landskap i Finland 
 <b>Östen,</b> svensk sagokonung, som af »Ynglingatal» och de fornnorsk-isländske historieskrifvarna placeras mellan Adils och Yngvar, och om hvilken de blott veta att berätta, att han af jutska vikingar innebrändes »på Lofund» (hvarmed icke, såsom många forskare hållit före, kan åsyftas den nuvarande Lofön, hvilken i forntiden bar namnet Loghö). Snorre har utan grund låtit de nämnde jutske vikingarna anföras af en Solve, som enligt Halfs-sagan var norrman till börden, blef jarl på Själland och slutligen konung i Sverige. Jfr G. Storm: »Snorre Sturlassons historieskrivning» (s. 109). Ad. N–n. 
<b>Östen</b> (Fornnord. <i>Eysteinn</i>), norska konungar, en norsk ärkebiskop m. fl. Se Eystein. 
<b>Östen,</b> Th., tysk kompositör. Se Oesten. 
<b>ÖStenebro,</b> hvilken landskapslagarna omtala såsom en af de orter konungen passerade på sin eriksgata, ledde öfver den på gränsen emellan Vestmanland och Upland flytande Saevuström l. Sagån och var belägen nedanför Nyqvarn. 
<b>Östen Åsgrimsson</b> (Isl. <i>Eysteinn</i>), fornisländsk skald och såsom sådan den förnämste under hela 1300-talet, var munk i augustinkloster dels på Island (der han äfven en tid satt fängslad för uppstudsighet och våldsamhet mot sin abbot), dels i Norge, tills han 1358 af ärkebiskop Olof sändes till Island för att visitera dess kyrkliga förhållanden. Dervid kom han i delo med biskop Gyrd i Skålholt, som till och med lyste honom i bann. Efter att hafva försonat sig med biskopen återvände han 1360 till Norge, der han afled 1361 (enligt andra källor 1366). Ö:s förnämsta dikt är <i>Lilja,</i> som i 100 8-radiga strofer skildrar änglarnas och menniskornas syndafall, Kristi lif och död, uppståndelse och himmelsfärd samt slutar med uttalandet af författarens hopp om sin och hela menniskoslägtets frälsning genom Kristi och jungfru Marias förtjenst. Denna dikt åtnjöt redan i forntiden en ofantlig popularitet, så att det blef ett ordstäf, att hvarje skald gerna ville hafva diktat »Lilja», och det verslag (»hrynhent»), hvari den affattats, från denna tid vanligen kallades »liljulag». Jfr Eirikr Magnusson: »Lilja» (London 1870); G. Þorláksson: »Udsigt over de norsk-islandske skalde» (s. 167 f.). Ad. N–n. 
<b>Öster.</b> Se Väderstreck. 
<b>Öster-Aros.</b> Se Aros och Upsala. 
<b>Österberg,</b> Aurora Vilhelmina, skådespelerska, född i Stockholm d. 18 Sept. 1826, vardt elev vid k. teatern 1839 och aktris derst. 1846 samt trädde sistn. år i äktenskap med operasångaren O. Strandberg. Hon bortrycktes af bröstlidande d. 12 Aug. 1850. Fin och luftig till hela väsendet, utrustad med fägring och stor intelligens, utvecklade hon tidigt sina ovanliga dramatiska anlag, och hennes älskliga, intagande spel i synnerhet som <i>Jolantha</i> i »Kung Renés dotter» och <i>Fenella</i> i »Den stumma från Portici» har burit hennes namn till efterverlden. Hennes svåger skalden Talis Qualis har besjungit henne i en af sina vackraste tillfällighetsdikter. 
<b>Öster-Bitterna.</b> Se Bitterna. 
<b>Österbotten</b> (F. <i>Pohjanmaa</i>), landskap i Finland mellan 61° 58' och 67° 12' n. br. samt 21° 3' och 30° 35' ö. lgd (fr. Greenw.). Areal omkr. 108,000 qvkm. Norr om landskapet tillstöter Finska lappmarken; vesterut begränsas det af Bottniska viken och den lilla andel af Vesterbotten, som genom Fredrikshamnska fredstraktaten år 1809 blef finskt område. I s. tillgränsa de finska landskapen Satakunta, Tavastland, Savolaks och Karelen och i ö. kejsaredömet Ryssland (Archangelska guvernementet). Gränsen mot de sistnämnda fyra landskapen och mot Ryssland går utmed Landtryggen (Maanselkä), hvilken endast i nordligaste delen (Kuusamo socken) gör en invikning inåt landskapet. Största längdsträckningen (n. ö.–s. v.) är omkr. 700 km., största bredden (ö.–v.) 320 km. Med undantag af trakten kring Kajana, eller landsträckan mellan Landtryggen och Kainunselkä, bildar landskapet en enda, tämligen stor sluttning från Landtryggen ned mot Bottniska viken, mycket litet ojämn af berg, men sönderskuren af många rinnande vatten, hvilka utfalla i Bottenhafvet. I landskapets mellersta del skära dessa landskapet på tvären med nästan parallella fåror i riktning från s. ö. till n. v.; i norra delen, n. om Uleåborg, svänger sig flodernas lopp till riktning mot v., s. v. och s., och i sydligaste delen till riktning mot s. v. Ännu långt ut i hafvet fortsättes sluttningen, bildande med sina ojämnheter än här, än der steniga och för sjöfarande farliga skärgårdar med grunda mellanliggande vatten och vidsträckta undervattensgrund. Störst är denna skärgård utanför Vasa, vid smalaste delen af Bottenhafvet (Qvarken), der den mötes af skärgården på svenska sidan. De mest fruktade af alla undervattensgrund utmed den österbottniska kusten äro de s. k. Vargö-gaddarna, hvilka ligga nästan utom synhåll från land omkr. 20 km. ute i hafvet s. v. från Vasa. De förnämsta holmarna utanför kusten af Österbotten äro Bergö s. om Vasa, Repplot och Björkö n. om Vasa (alla i Qvarkens skärgård) samt Larsmo och Eugmo holmar utanför Gamla Karleby och Karlö utanför Uleåborg. Egendomligt för det österbottniska kustlandet är den betydliga landhöjning, som iakttages. Man har uträknat, att denna landhöjning, som försiggår nästan omärkligt, skulle på ett århundrade uppgå till något mer än 1 m. Enligt mätningar, som under senaste tid gjorts, skulle landhöjningen i norra delen af Bottniska viken (i Brahestads- och Uleåborgs-trakterna) vara ännu betydligare. I sistnämnda trakter hafva ock jämförelsevis ofta märkbara jordskakningar förekommit. Till följd af landhöjningen och de långgrunda stränderna bildas årligen långs med hela den österbottniska kusten vidsträckta upplandningar, som småningom aflägsna de bebyggda orterna alltmer från hafvet, samt höjas nya undervattensgrund till fara för seglaren. — Södra delen af landskapet, det sydösterbottniska landskapet, är slät och jämn samt påminner tydligt genom sina ändlösa af småskog bevuxna mossar, der den fria utsigten ibland icke skymmes ens af en låg skogsbacke, om att den fordom varit hafsbotten. Endast vid Finska landtryggen (Suomenselkä) 
page_number=353, index= - Österbotten (F. Pohjanmaa), landskap i Finland 
samt i enstaka trakter, såsom Kristinestads-, Mustasaari-, Vörå-, Pedersöre- och Gamla Karleby-trakterna, finnes stenbunden mark eller träder fast berggrund i dagen. 
Bland betydligare berg må nämnas Ounasselkä, som utgör en sammanhängande kedja af större och mindre bergmassor, hvilka utgå från Maanselkä och sträcka sig ända till Bottniska vikens norra strand samt åtskilja Torne och Kemi elfdalar och till en del bilda landskapets gräns mot Vesterbotten. Höjderna på Ounasselkä utgöras vanligen af enstaka, skogbevuxna kullar. Stundom krönas desamma af hopade kala massor af flyttblock, hvilka ej sällan betäcka vidsträckta ytor. På hvardera sidan om polcirkeln bildar Maanselkä, Kuusamos och Kuolajärvis höglända, bergiga och sjörika trakter, de bergigaste i Finland, om man frånser Lappmarken. Insjöarna ligga här ofta mer än 240 m. öfver hafsytan. Inom Kuusamo socken utsänder Maanselkä Kainunselkä utgrening, hvilken i riktning mot s. v. genomskär östra delen af landskapet och slutligen förenar sig med Finska landtryggen (Suomenselkä) samt bildar en naturlig damm mot v. för Uleåträsks vattensystem, inom hvilket ytterligare Sotkamoselkä (äfven kallad Vuokkiselkä) och dess fortsättning Vuokatti stryka fram, mellan Maanselkä och Suomenselkä. På det jämna österbottniska kustlandet märkas blott obetydliga höjdbildningar, bland hvilka de märkbaraste äro Bötom-berget icke långt från Kristinestad, Kajalaistenvuori i Ilmola, Sikavuori mellan Laihela och Ilmola socknar, Santavuori i Ilmola, Simsiönvuori i Lappo, Suovetvuori, Rautavuori och Huhmarmäki. De bergåsar, hvilka likt refben utgå från Suomenselkä och åtskilja de långsmala floddalarna, höja sig ofta icke öfver den omgifvande marken samt upptagas mest af mossar och enstaka bergknallar samt i nordligare delen af sandmoar. De förnämsta vattendragen äro, räknadt från Kakama å (som fordom utgjort gräns mot Vesterbotten): Kemi elf, Simo elf och Ijå elf, Kiiminki l. Haukipudas å, Ule elf, Siikajoki, Pyhäjoki, Kalajoki, Lestijoki l. Raumajoki, Perho å, äfven kallad Vetil å, och Gamla Karleby å, Kronoby å, Esse å (F. <i>Ähtävänjoki</i>), Purmo å, Lappo å (F. <i>Lapuanjoki</i>), Kyrö elf (som i sitt öfversta lopp bär namnet <i>Kauhajoki</i> och i sitt mellersta <i>Ilmajoki</i>), Laihela å, Malaks å, Nerpes å samt sydligast de obetydliga Tjöck- och Lappfjärds-åarna. Med undantag af de fyra förstnämnda samt Nerpes- och Tjock-åarna flyta alla dessa floder i riktning mot n. v. ut i Bottenhafvet. Samtliga äro mycket forsrika och svälla starkt upp vid vårflodstiden, då vida områden stundom af dem of ver svämmas. Den starka vårfloden jämte svår islossning gör ock dessa floder icke rätt tjenliga för industriella anläggningar, i synnerhet som under högsommaren vattenståndet oftast är ytterligt lågt. Till följd af den jämna sluttningen mot Bottenhafvet förekomma sjöar blott sparsamt, utom i nordliga och nordöstligaste delarna (d. ä. i Kemiträsks, Kuusamo- och Kajana-trakterna). Inom Kuusamo äro vattnen delade mellan Bottniska vikens och Hvita hafvets vattenområden; Kajana-vattnen bilda ett eget vattenområde, hvars bassäng är Uleträsk, och afledas till Bottenhafvet genom Ule elf. De största öfriga sjöarna äro Kemiträsk, som genomflytes af Kemielf, Simojärvi (90 qvkm.), som ger upphof åt Simo elf, Pyhäjärvi (131 qvkm.), från hvilken Pyhäjoki utrinner, Lestijärvi, som ger upphof åt Lestijoki, Alajärvi, Lappajärvi (151 qvkm.) och Evijärvi, hvilka tre sjöar genomrinnas af Esseå. Jordmånen är i södra delen af landskapet fruktbar lerjord, ofta täckt af moss- och dyjord. Öarna i skärgården äro synnerligen låga och steniga, men betäckta af ymnig gran- och löfskog. I norra delen, det nordösterbottniska kustlandet, utgöres jordmånen mest af sandjord, hvarför hufvudträdslagen derstädes äro furan bland barrträden samt björken och aspen bland löfträden, medan björk och gran äro hufvudträdslagen i södra Ö. Ek och lönn gå, dock ej vilda, så nordligt som till 63:dje breddgraden. Krusbäret mognar icke så långt i n. som i Uleåborgstrakten; äppelträdet trifves icke väl ens i sydligaste delen af landskapet. Deremot förekomma ymnigt röda och svarta vinbär, t. o. m. i vildt tillstånd, i nordligaste delen af landskapet liksom nyponbuskar, hägg och rönn, al och sälg. I södra delen af landskapet färgas ängarna gula af ranunkeln, i nordligaste delen af trollius. Smultronet förekommer ganska allmänt i södra delen af landskapet, mindre deremot åkerbäret och hjortronet, hvilka sistnämnda äro norra Österbottens ymnigaste bärslag. 
På mineral är Österbotten fattigt. Dock äro dess geologiska förhållanden ännu blott obetydligt undersökta. Kopparmalm har man funnit i Kuusamo äfvensom i Iinattivaara, der under senare hälften af 1700-talet till och med en grufva bearbetades. Ett silfvermalmstreck tror man sig nyligen hafva funnit i Oravais i södra Österbotten. En jerngrufva bearbetades äfven fordom i Mustasaari socken. Grönaktig, grå eller gul täljsten förekommer flerestädes på Vuokatti, fin sandsten på Lauhanvuori på gränsen mellan Honkojoki, Isojoki (Storå) och Kauhajoki, i hvilka socknar derför ock goda qvarnstenar tillverkas; glimmerskiffer i Perho och Karstula. Skogarna äro i de inre delarna af landskapet ännu stora; vid kusterna och närmast vattendragen äro de deremot ödelagda, dels genom afverkning för sågverkens behof, dels till följd af tjärbränningen, som mångenstädes i landskapets inre trakter ända till senare tider utgjort befolkningens förnämsta näringsfång. I norra delen af landskapet eger kronan vidsträckta skogsområden, i hvilka skogsbestånden äro mycket goda. I de nordliga elfvarna, från Kemi till Ule, fångas rikligt lax, sik och harr; i hafvet utmed kusten strömming, gädda, aborre, lax, mört, id, braxen och nors. I de vidsträckta skogarna i östra och norra delen är jagten ännu en indrägtig sysselsättning. Det jagade villebrådet utgöres af björn, varg, lo, räf, ekorre, hare, skogsfogel och någon gång vildren. I hafvet idkas vårtiden af kust- och skärgårdsallmogen ett indrägtigt själskytte. Jordbruket 
page_number=354, index= - Österbotten (F. Pohjanmaa), landskap i Finland 
står i södra delen tämligen högt. Särskildt framstående äro i detta afseende Ilmola och Korsholms härad (Vasa-trakterna), omfattande bl. a. Stor- och Lillkyro, Ylistaro, Nerpes, Lappfjärds, Vörå, Lappo och Ilmola socknar. I dessa trakter produceras bl. a. den såsom utsäde mycket eftersökta »vasa-rågen». Numera odlas ock i dessa trakter för export en myckenhet hafre. I nordliga delen är kornet hufvudsädesslaget, emedan rågskörden till följd af den korta sommaren lätt felslår. Derjämte odlas äfven något hafre. Sällan inträffar ock på en del trakter (de östligaste), att befolkningen äter sitt bröd utan tillblandning af nödbrödsämnen, såsom halm och bark. Vanligen inköper folket i nordligaste delen af landskapet den till brödföda erforderliga rågqvantiteten från sydligare delar af landet eller från Ryssland. Deremot ger ladugården till och med i dessa trakter riklig afkastning samt vinner allt större ekonomisk betydelse. Efter förebild af enskilda herregårdar och under inverkan af särskilda mejeriskolor, har mejerirörelsen redan vunnit en utbredning, som lofvar mycket godt för framtiden. Detta är fallet äfven i södra delen af landskapet, der mejeriväsendet, trots konkurrensen med jordbruket, vunnit mycken lyftning och särskildt understödes af en synnerligen rik och kraftig gräsväxt på de till utmärkta åkrar och ängar förvandlingsbara mossarna. 
Befolkningens antal var 1890 omkr. 543,000 pers. Af dessa voro omkr. 128,000 svensktalande. Dessa utgjordes till mesta delen af allmoge i kustsocknarna från Sideby (Österbottens sydligaste socken) till Gamla Karleby och Nedervetil socknar norrut. Den svenska befolkningen är i allmänhet konservativt anlagd samt bevarar ännu i dag gamla plägseder och sin folkdrägt, hvilken deremot från de finska orterna nästan fullständigt försvunnit. Den visar sig misstrogen mot nyheter, brusar särskildt under rusets inflytande lätt och häftigt upp, har stor sjelfkänsla och ett synnerligen praktiskt sinne. Dessa trenne sistnämnda egenskaper delar den med sina finska grannar, som tillhöra i södra Österbotten den tavastländska, i mellersta Österbotten den tavastländska och den savolaksska, i östra delen af landskapet den sistnämnda och i nordligaste delen den karelska grenen af den finska stammen. Bevis på de två förra egenskapeiia hafva österbottningarna gifvit nästan vid hvarje krigsolycka, för hvilken landet varit utsatt, och om förefintligheten af den sistnämnda egenskapen talar förhållandet att slöjdskickligheten står i Finland högst i Österbotten och kan nästan sägas vara medfödd för dess innebyggare. I slöjdskicklighet framstår särskildt allmogen i södra Österbotten. Bland manliga slöjder böra framhållas särskildt den mekaniska slöjden, såsom smidesarbeten o. dyl., i särskilda finska socknar (Kauhava, Ilmola) samt träslöjden i de svenska socknarna, exempelvis båtbyggeriet i Kristinestad-, Pedersöre- och Kronoby-trakterna. Bland qvinliga slöjdartiklar intaga väfnadsarbetena från Ilmola och de svenska kustsocknarna det mest framstående rummet. Om de svenska dialekterna i Ö. se nedan. Det finska språkidiomet närmar sig i södra Ö. tavastländskan, i nordliga savolaksskan och karelskan. Ö. är fördeladt på följande 10 härad: Ilmola, Korsholms, Lappo, Pedersöre, Kuortane (en del), Salo, Uleå, Haapajärvi, Kajana och Kemi (en del), af hvilka de 5 första höra till Vasa län, de senare till Uleåborgs län. Judicielt lyda landskapets samtliga kommuner under hofrätten i Vasa samt ecklesiastikt dels under Åbo ärkestift (socknarna i Vasa län), dels under Kuopio stift (socknarna i Uleåborgs län). Städerna i landskapet äro från s. räknadt: Vasa, Kaskö, Kristinestad, Ny-Karleby, Jakobstad, Gamla Karleby, Brahestad, Uleåborg, Kemi och Kajana. De äldsta församlingarna i landskapet sägas hafva varit Mustasaari och Pedersöre, från hvilka sedermera afskildes, alltefter som befolkningen utbredde sig eller tillväxte, samtliga öfriga kyrkoförsamlingar, som nu uppgå, inberäknadt stadsförsamlingarna, till ett antal af 134. Ännu långt in på 1600-talet nämnes i handlingarna Ö. så, som om det icke räknats till det öfriga Finland; man talade vanligen om Finland och Österbotten. Det stod i äldre tider vanligen under sin egen höfding, som residerade på Korsholm eller, sedan 1590, äfven på Uleå slott. Någon gång var det äfven lagdt under gemensam höfding med Vesterbotten på svenska sidan om Bottniska viken. Omkr. midten af 1500-talet lydde trakterna kring Ule träsk under höfdingen på Nyslott, som då koloniserade dessa områden med innebyggare från Savolaks. Redan sedan uråldriga tider synes norra Ö. hafva varit ett omtvistadt land mellan svenskarna och storfurstarna i Novgorod, hvilka gjorde anspråk på vissa rättigheter öfver karelarna. Huruvida svenskarna redan före Nöteborgska freden 1323 innehaft detta område såsom sin besittning och i fredsslutet erhållit bekräftelse derå är emellertid omtvistadt, dervid finske forskare i allmänhet ansluta sig till den tolkningen att gränsen gått utmed Pyhajoki (hvaraf följt, att norra Österbotten varit ryssarnas) och svenske forskare hålla före, att norra Ö. i nämnda fred högtidligt faststäldes såsom svenskt område. Genom fredsslutet i Stolbova 1617 bestämdes landskapets nuvarande gräns mot Ryssland. A. G. F. 
Ö:s svenska folkmål, hvilka talas af kust-och skärgårdsbefolkningen i Vasa län från Sideby socken i s. till och med Gamla Karleby i n., höra till den nordskandinaviska (»norrländska») gruppen och äro såväl i afseende å ljud och ljudförändringar som med hänsyn till böjningssätt och, delvis, ordförråd sinsemellan mycket olika. Beträffande deras förhållande till öfriga svenska landsmål i Finland (Nylands, Egentliga Finlands, Ålands) kan här sägas endast att, ehuru den allmänna karakteren är densamma, olikheterna dock äro delvis ännu större än mellan de österbottniska socknemålen inbördes, hvilket särskildt i afseende å den del af ordförrådet, som icke är gemensam med skriftspråket, gör sig märkbart. Liksom i andra östsvenska folkmål framträda här skarpt de forntrogna qvantitetsförhållandena: kort vokal framför kort 
page_number=355, index= - Österbotten (F. Pohjanmaa), landskap i Finland - Österby, bruk i Films socken, Films-Dannemora tingslag, Upsala län 
konsonant äfven i betonad stafvelse och lång vokal åtföljd af lång konsonant äro bibehållna vid fullt lif. De gamla diftongerna <i>äi, öi</i> och <i>öu,</i> återfinnas i regeln såsom motsvarigheter till de isländska <i>ei, øy</i> och <i>au,</i> och till dem bör ännu läggas en hel mängd andra, som äro af yngre upphof, såsom (i finska låneord) <i>ai, au, oi, ui</i> samt <i>ou,</i> hvilken sistnämnda diftong i socknarna närmast omkring Vasa allmänt ersätter äfven det svenska långa <i>o-</i> (ω-)ljudet. Äldre långt <i>a</i> finnes stundom qvar, der det i skriftspråket öfvergått till <i>å</i> (t. ex. <i>sta,</i> stå), och kort <i>i</i> och <i>y,</i> hvilka i högsvenskan och många andra mål utvecklat sig till <i>e</i> och <i>ö,</i> bibehållas ofta på gammalt vis (t. ex. <i>vik,</i> veck, <i>finu,</i> fena, <i>bryst,</i> bröst); i dessa afseenden råder dock mycken olikhet mellan de särskilda målen. Det långa <i>u-</i>ljudet är öfverallt s. k. norskt <i>u</i> eller åtminstone närmast likt detta, under det att kort <i>u-</i>ljud är »europeiskt» (äfven finskt) <i>u.</i> Framför vissa konsonantförbindelser, såsom <i>ld, nd, ng,</i> förlängas vokalerna i somliga socknar, i andra deremot icke. Bland medljuden äro supradentala (»tjocka») <i><b>d, l, n, s, t</b></i> samt delvis äfven kakuminaler allmänna och väl utpräglade, utom i Gamla Karlebymålet, som i detta afseende tyckes stå på ungefär samma punkt som nyländskan och gotländskan. Framför len vokal »förmjukas» <i>g, k</i> och <i>sk</i> äfven inne i orden (<i>g</i> till <i>dj</i> eller <i>dz, k</i> till <i>tj</i> eller <i>ts</i> och <i>sk</i> till <i>stj</i> eller <i>sts</i>), hvaremot ingen förmjukning af <i>g</i> inträder i slutljudande <i>-lg</i> och <i>-rg.</i> Skriftspråkets <i>hv-</i> öfvergår i några socknar till <i>kv-,</i> i andra till <i>gv-, v</i> eller engelskt <i>w</i> och skriftspråkets <i>hj-</i> än till <i>j</i> (såsom i högsvenska talspråket), än till <i>sje-</i>ljud (Nerpes, t. ex. <i>sjul,</i> hjul). Tonlöst (»stumt») <i>l</i> (<i>λ</i>) ersätter allmänt i början af ord <i>s</i> före <i>l</i> samt i inljud eller utljud <i>s</i> eller <i>t</i> före <i>l,</i> hvilket i utljud uppgår i <i>λ</i>. Tonlöst <i>n</i> företräder på samma sätt, dock blott i några nordliga socknar, <i>g</i> eller <i>k</i> i uddljudande <i>gn-</i> och <i>kn-.</i> Fornsvenskt <i>vr-</i> har mångenstädes utbytts mot <i>br-,</i> t. ex. <i>brid,</i> vrida, <i>brist,</i> vrist, eller bortkastas <i>v</i> alldeles, t. ex. <i>rå,</i> vrå, <i>rål,</i> vråla. Slutande <i>d</i> och <i>t</i> bortfalla ofta i dessa mål, slutande <i>n</i> blott i vissa, mest de nordliga. Palatala (»mouillerade») <i>l-</i> och <i>n-</i>ljud förekomma utpräglade åtminstone i Nerpes i vissa ställningar. — Ordböjningen är, äfven den, hos de olika målen ganska olika, ehuru en bestämd sträfvan till formernas förenkling är ett för dem alla gemensamt drag. Så håller genitiven på att nästan komma ur bruk och ersattes genom omskrifning med preposition eller genom sammansättning; af dativen, som dock i nära beslägtade dialekter, t. ex. vester- och norrbottniskan, ännu är vid lif, fins ej här ett spår. Substantivens obestämda form undantränges allestädes af den bestämda, som t. ex. i Gamla Karlebymålet blifvit allenarådande i pluralis. Detta mål har äfven nästan helt och hållet frigjort sig från genus, i hvilket afseende det på nordiskt språkområde har motstycken endast i några vest-jylländska landsmål. Men i alla öfriga österbottniska socknemål fasthålles genusskilnaden mycket noga och spelar en vigtig rol äfven i adjektivens böjning. Komparativens ändelse är i en del socknar <i>-are,</i> i andra <i>-an.</i> Bland pronomina må särskildt nämnas Nerpesmålets <i>et,</i> ni, som är en gammal dualis och påträffats äfven i nyländskan och dalskan. Verbens infinitivändelse <i>-a</i> bortfaller alltid utom i de nordligaste socknemålen, hvilka behålla den i sådana tvåstafviga verb, som hafva kort rotstafvelse. Att olika ändelser för olika numerus och personer ej mera finnas, står blott i öfverensstämmelse med dessa måls hela skaplynne. Passivum bildas såsom vanligt genom ändelsen <i>s</i> i infinitivus och presens indikativus, men får i österbottniskan, likasom i alla icke alltför moderniserade östsvenska munarter, <i>-st</i> i preteritum och supinum. Företrädesvis användes dock i st. f. den passiva böjningen omskrifning med hjelpverbet <i>va<b>l</b>,</i> varda. Allmänt brukas den passiva infinitiven såsom abstrakt neutralt substantiv, vanligen i bestämd form, t. ex. <i>läsase,</i> läsandet. — För svenska dialekter i Österbotten redogöra afhandlingar af A. O. Freudenthal: »Über den Närpesdialekt» (jämte ordbok, 1878), »Vöråmålet» (med ordlista, 1889), K. J. Hagfors: »Gamlakarlebymålet» (1891), H. Vendell: »Pedersöre-Purmomålet» (1892), dessutom smärre meddelanden af Freudenthal angående Nerpes-, Kronoby- och Ny-Karlebymålen i Finska Vet.-soc:s »Öfversikt» (XXII), i Sv. Lit.-sällsk:s skrifter (XX) och i tidskriften »Sv. Landsmålen» (hft 23). A. O. F. 
<b>Österby,</b> bruk i Films socken, Films-Dannemora tingslag, Upsala län. Manbyggnaden består af en tvåvånings hufvudbyggnad och två plant utgående envåningsflyglar af sten. Förr förvarades der en utmärkt tafvel- och skulptursamling, hvilken delades vid bolagets bildande (se nedan). På gården ligga 2 fristående flyglar af sten, af hvilka den ena inrymmer brukskyrkan. Bruket består af 102 254/280 mtl och 1 1/2 mtl frälseräntor, med ett taxeringsvärde af 2,201,400 kr. Arealen, 28,000 har, upptages till omkr. 3/4 af skog. Vid bruket finnas 2 qvarnar, masugn med rostugn, 1 ångsmedja med 2 smälthärdar och 2 räckhärdar, 1 stångjernssmedja för vattenkraft, 1 ångsmedja med 4 hamrar för stålsmide, 1 stålsmältverk, 2 stålugnar, 1 ångsåg. Årliga tillverkningen är omkr. 4,400 ton tackjern och 1,100 ton stångjern samt 270 ton stål. Bruket eger 4000/33300 i Dannemora 2,5 km. derifrån belägna grufvor, ur hvilka det årligen erhåller omkr. 6,000 ton malm. Österby bruksförsamling, som sedan 1727 haft egen brukspredikant, räknar 700 pers. Bruket anlades 1565. År 1626 öfverläts det af kronan på arrende till Welam Gilliusson (De Besche) och Louis de Geer, hvilken senare 1633 ensam öfvertog arrendet och 1643 köpte Ö., hvarefter det förblef i hans slägt till 1758, då det såldes till direktören Klas Grill. Det ärfdes af hans dotter Anna Johanna Grill d. ä. (f. 1745, d. 1801), gift med H. V. Peill, köptes 1802 af hennes svägerska enkefru Anna Johanna Grill d. y. (f. Grill 1753, d. 1809), som s. å. sålde hälften i Ö. till sin systerson, sedermera frih. P. A. Tamm (d. 1856), som dels ärfde, dels köpte resten. Han var en af sin tids förnämste jernverksegare och landtbrukare och satte Ö. i fullt ordnadt skick. Hans 
page_number=356, index= - Österby, bruk i Films socken, Films-Dannemora tingslag, Upsala län - Öster-Dalelfven. Se Dalelfven - Österdalen, Norges största dalgång - Öster-Fernebo. Se Fernebo, Öster- - Östergarn (Nygarn), socken i Gotlands län - Östergarnsholm. Se Gotland, sp. 1394 - Östergren, August - Östergren, Karl Ludvig - Östergötland, landskap i Götaland 
arfvingar bildade 1876 aktiebolaget Österby bruk. B. S. 
<b>Öster-Dalelfven.</b> Se Dalelfven. 
<b>Österdalen,</b> Norges största dalgång, går från n. till s. genom Hedemarkens amt och genomflytes af Glommen, som vid Aamot har ett betydligt tillflöde i Rena. Omgifningen utgöres i allmänhet af tämligen låga höjdsträckningar, hvilka dock på sina ställen brytas af väldiga, pyramidformiga toppar, såsom Tronfjeld (1,740 m.). Sjelfva dalen är glest befolkad, upptages af vidsträckta skogar, som erbjuda ypperliga jagtmarker, och är trots sin enformighet en rätt flitigt besökt turistled. Den stiger ganska mycket från s. till n.: medan den sydligaste delen (Elverum) ligger endast omkr. 180 m. öfver hafvet, har den nordligaste (Tolgen) omkr. 600 m. höjd. Arealen är 19,600 qvkm. Befolkningen (»österdölerne») uppgår till 34,000 pers. (1891) och är bekant för sitt djerfva och hurtiga väsende samt sin utpräglade snygghet. Ö. är delad emellan två fogderier: Nordre och Söndre Österdalen, med häraden Elverum (omkr. 8,000 innev.), Tryssil, Aamot, Stor-Elvedalen, Övre och Ytre Rendalen, Tönset, Lille-Elvedalen, Tolgen och Kvikne. I Elverum hålles den bekanta Grundset-marknaden, och der låg också den forna fästningen Kristiansfjeld (1683–1742). I ecklesiastikt hänseende delas Ö. i två prosterier. — Ö. omtalas föga i Norges historia. Pilgrimerna till Trondhjem togo ofta sin väg genom dalen. E. H. 
<b>Öster-Fernebo.</b> Se Fernebo, Öster-. 
<b>Östergarn</b> (Nygarn), socken i Gotlands län, Norra häradet. Areal 2,855 har. 679 innev. (1892). Ö. bildar med Ardre och Gammelgarn ett konsist. pastorat, Visby stift, Medelkontraktet. 
<b>Östergarnsholm.</b> Se Gotland, sp. 1394. 
<b>Östergren,</b> August, ämbetsman, född i Svarttorps församling, Jönköpings län, d. 28 Maj 1832, blef 1851 student i Lund, hvarest han 1853 aflade hofrättsexamen. S. å. antogs han till e. o. kanslist i Göta hofrätt, der han efter att hafva biträdt landtdomare och förvaltat domareämbete samt 1858 utnämnts till vice härads-höfding, 1863 avancerade till assessor. 1863–66 förvaltade han ett revisionssekreterare-ämbete, var 1866–71 expeditionschef i Civildepartementet, återgick derefter till revisionen, men konstituerades 1874 till byråchef för lagärenden inom Justitiestatsexpeditionen och ledamot af Nya lagberedningen. 1876 utnämndes han till justitieråd, och d. 12 Juni 1889 inkallades han i Åkerhielms ministèr såsom statsråd och chef för Justitiedepartementet. Vid jubelfesten i Upsala 1893 kreerades han till juris hedersdoktor. — 1874–76 var Ö. en af Stockholms riksdagsmän i Andra kammaren och arbetade der för genomförande af en lönereglering för underdomare på landet samt är sedan 1889 led. af Första kamm. för Gotlands län. 
<b>Östergren,</b> Karl Ludvig, skald, lärare, föddes i Norrköping d. 6 Maj 1842 och var son af en klädesfabrikör. Ynglingens sinne för naturens skönhet fick väckelse i den romantiska Kolmårdstrakten, och han började tidigt att skrifva vers. Student i Upsala 1861, upptogs han i den vittra kretsen Namnlösa (student-) samfundet (se d. o.) och lemnade under signaturen Fjalar, som han framgent bibehöll, lyriska bidrag till samfundets publikationer »Sånger och berättelser» (1863 och 1865) samt tjenstgjorde som dess sekreterare, sedan Ernst Björck 1866 lemnat Upsala. Efter en längre studieresa i Tyskland och Frankrike promoverades Ö. 1869 i Upsala till filos. doktor på en förtjenstfull afhandling om <i>Vitalis, hans lif och diktning,</i> hvilken omedelbart föranledde hans kallelse till docent i svensk literaturhistoria. S. å. sökte och erhöll han en adjunktur vid högre elementarläroverket i Gefle och hemförde en maka. Han dog i Gefle d. 10 April 1881. — I Ö:s <i>Dikter</i> (1871; ny uppl. 1879) och <i>Nya dikter</i> (1879) framträda på ett särdeles vinnande sätt hans ljusa och ädla lifsåskådning, hans flärdlösa, blidt allvarliga, älskvärda personlighet. Hans sång är sund och i sällsynt grad ren. Den försmår konstgjordt glitter, men pryder sig ofta rikligt med fältets täcka blomster och väljer gerna böjliga, klangfulla, sångbara rytmer. Hälst återgifver han intryck af den nordiska naturens fägring, ungdomligt svärmeri, trogen kärleks stilla lycka, sommaridyller och fredens välsignelser, och varmt, men försynt prisar han glädjens och skönhetens makt. Hans oskyldiga och idealistiska sinnelag kände sig med tiden smärtsamt berördt af åtskilliga samhällsföreteelser, hvadan han i en eller annan senare dikt gaf luft åt sin bitterhet mot det dystra verklighetsskildrandet i literaturen, köpslåendet i fråga om fosterlandets försvar, utvandringsbegäret och spridandet af missnöje bland de djupare folklagren, men bättre igenkänner man skaldens skaplynne, när han vid samma tid ger uttryck åt en ljus resignation eller låter sin ungdoms lyra åter ljuda i fylligare ackorder. Till hans mera omtyckta eller framstående dikter höra <i>Vårqvitter, Tiggaren, En sommarqväll i Sachsen, Viola, Två slagfält, Vintervälde, Midsommarvaka, Modersoro, Sjömanshustrun, Fjäriln, Till min son, När jag blir stor</i> och <i>Prolog vid invigningen af Gefle nya teater.</i> Ö. åstadkom äfven ett betydande antal smidiga och sant poetiska försvenskningar af tysk lyrik, med förkärlek för dikter af Anastasius Grün. 
<b>Östergötland,</b> landskap i Götaland, gränsar i n. ö. till Södermanland, i ö. till Östersjön, i s. ö., s. och s. v. till Småland, i v. till Vättern och i n. v. till Nerike. Landskapets område sammanfaller med Östergötlands län (se d. o.). Det småländska höglandet sänker sig mot n. öfver södra delen af landskapet, hvars midt i hela dess bredd utgöres af ett slättland, som åter i n. v. möter gränsbergen mot Nerike och vid Bråvikens botten Kolmården. I landskapets södra gräns mellan Vättern (88 m. ö. h.) och Sommen (146 m.) uppnår Holaveden en höjd af omkr. 250 m. Längre i s. invid gränssjön Vestra Lägern (203 m.) har det småländska höglandet ännu en höjd af 327 m., men denna höjd aftager mot ö., der i landskapets sydöstra gräns vid sjön Juttern (103 m.) bergen uppnå endast 193 m. Vid Nerikes-gränsen uppstiga höjderna 
page_number=357, index= - Östergötland, landskap i Götaland 
till 227 m., och ö. om det vattenrika landet n. om Glan uppnår Kolmården nära Bråviken sin största höjd, 157 m. Utanför landskapets östra kust ligga öar och holmar (till 118,2 qvkm. areal), och kusten är sönderskuren af långt inskjutande vikar af Östersjön, Bråviken, Slätbaken och Valdemarsviken, som bildar gräns emot Småland. Med undantag af de korta vattendrag, som gå dels till den i gränsen mot Södermanland liggande sjön Tisnaren (44 m.), hvilken afrinner i nämnda landskaps sjöar, dels till den i nordligaste gränsen till Småland af Kalmar län liggande sjön Yxningen (39 m.), hvilken afbördar sitt vatten i Valdemarsviken, samt några andra ej synnerligen betydande vattendrag, som utmynna i Bråviken, Östersjön eller Slätbaken, hafva landskapets vattensamlingar sitt aflopp genom den från Vättern till Bråviken gående Motala ström. De större sjöar, som denna elf genomrinner, äro Boren (73 m), Roxen (33 m.) och Glan (21 m.). I Roxen utmynna två betydande, på småländska höglandet upprinnande vattendrag, det ena Svartån, som inom landskapet genomflyter den nyssnämnda sjön Sommen, och det andra Stångån, som inom landskapet genomgår en kedja af sjöar, nämligen den ofvan anförda Juttern, Åsunden (86 m.), Jernlunden (86 m.), Lilla och Stora Rengen (84 m.) och Erlången (56 m.). Öster om Omberg (263 m.) ligger sjön Tåkern (94 m.) som afrinner i Vadstenaviken af Vättern. Glan mottager från Nerikesgränsen några vattendrag, såsom Finspångsån m. fl. — Berggrunden inom Ö. utgöres till allra största delen af urformationens bergarter; endast en mindre del betäckes af siluriska aflagringar. I stort sedt består den vestra hälften af granit, den östra och den nordvestra delen af gneis. Större och mindre fält af hälleflintgneis (eurit) och glimmerskiffer trätfas inom såväl granit- som gneisområdena. — Den egentliga Östgötaslätten, s. om Göta kanal, mellan Vättern och Roxen, hvilar på silurisk grund. Ortocerkalken har den största utbredningen, och på flere ställen, såsom vid Bergs slussar, vid Husbyfjöl samt vid Borghamn s. v. om Vadstena, äro betydande stenbrott upptagna för bergartens tillgodogörande till byggnadssten. Linköpings domkyrka är till största delen uppförd af silurisk kalksten från trakten v. om Vreta kloster. Den under ortocerkalken liggande alunskiffern brytes i flere stora brott, hufvudsakligen belägna inom Vreta Klosters socken. Sandsten, delvis öfverlagrad af en lerskiffer, går i dagen vid stranden af Vättern, qmkr. 10 km. n. v. om Motala, samt på öarna Aholmen, Fjuk och Jungfrun i samma sjö. Flere stenbrott äro på förstnämnda plats utmed kusten öppnade för sandstenens bearbetande till qvarnstenar, slipstenar och byggnadssten. Sandsten och skiffer finnas äfven på den mot Vättern vända sidan af Omberg (se d. o.). — De trakter, inom hvilka silurbildningarna nu träffas, utgöra ett område, som en gång blifvit genom förkastning nedsänkt i förhållande till de omgifvande trakterna, hvilka bestå af urberg. Det är just till följd af sitt sålunda erhållna, mera skyddade läge, som ifrågavarande bildningar der bevarats från förstöring. Gränsen för det nedsänkta området (Östgötaslätten) skönjes ganska tydligt i den i norr utmed Göta kanal, Boren och Roxen löpande bergafsats, som bildar södra sluttningen af den i norr vidtagande högre urbergsmarken. En annan liknande förkastningslinie antydes af den branta sluttning, som följer norra stranden af Bråviken vester ut förbi Glan. På en topografisk karta kunna dessa nivåförhållanden tydligt iakttagas. — Urkalksten (marmor) förekommer på flere ställen inom urbergsområdet, der omgifven af gneis och eurit (hälleflintgneis). Mest känd är förekomsten vid Kolmårdens marmorbruk, men för öfrigt må nämnas fyndorterna vid vestra sidan af Glan (stort kalkbrott), vid Gistad jernvägsstation s. v. om Norsholm samt inom Hällestads, Tjällmo och Godegårds socknar. Vid Grafversfors stensliperi, n. om Norrköping, bearbetas åtskilliga der uppträdande, utmärkt vackra varieteter granit. — Af malmtillgångar inom Ö. torde de i koppargrufvorna vid Åtvidaberg tillgodogjorda vara att i främsta rummet anföra. Jernmalm har fordom i ganska stor utsträckning brutits ur numera ödelagda grufvor inom Godegårds och Hällestads socknar samt v. om sjön Glan. — I fråga om de lösa ytaflagringarna, de qvartära bildningarna, hvilka här i hufvudsak äro de samma som inom mellersta Sveriges öfriga provinser, må nämnas, att såväl krosstensleran som glacialleran eger en för jordbruket afsevärd halt af kolsyrad kalk hufvudsakligen inom vestra delen af slättbygdsområdet (Vadstena och sjön Tåkern); åt öster likasom också söderut aftager denna kalkhalt. — Vid stranden af Vättern finnes flerestädes, inom Motala och Nykyrka socknar, en så ren qvartssand, att den användes för glastillverkning. — I bergs- och skogstrakterna är jordmånen i dalgångarna flerestädes mager och sandig, hvaremot den stora och breda Östgötaslätten från Vättern till Östersjön har en djup, ofta kalk- eller mergelhaltig lerjord af särdeles bördig beskaffenhet. Det väl odlade och väl bebyggda landskapet med en i allmänhet burgen och sjelfständig befolkning har äfven flerestädes en vacker natur; men då till en sådan hör mera omvexling af sjö, skog och berg, räknas Stångåns dalgång, Sommens stränder och Kolmårdens sluttningar till de trakter af landskapet, som förete mera sammanhängande taflor af naturfägring. 
Landskapets vapen är i röd sköld en upprätt grip med drakvinge och draksvans (guld); i hvart och ett af sköldens hörn en fembladig ros (silfver); hertiglig krona. 
Ö:s folkmål tillhöra den medelsvenska gruppen och hafva således tjockt <i>l</i> och tungspets<i>-r</i> med deraf beroende tjocka ljud. Jämte detta <i>r</i> förekommer äfven tungrots<i>-r</i> (skorrande <i>r</i>) i vissa ställningar, vanligen i början af ordet och såsom långt inljudande (<i>rö, surra</i>). Best. sing. fem. och plur. neutr. få <i>-a</i> (<i>märra,</i> märren, <i>bena,</i> benen), best. pl. mask. och fem. <i>-a, -era</i> (<i>pänga, f<b>l</b>eckera</i>). <i>Tje-</i>ljudet uttalas utan <i>t; d</i> har fallit bort mellan vokaler och i utljud (<i>vi,</i> vid, <i>mäa,</i> medan); <i>i</i> och <i>y</i> hafva ofta blifvit <i>e</i> och <i>ö</i> (<i>vest,</i> visst, <i>töcka,</i> tycka). Till östgötamålen räknas äfven 
page_number=358, index= - Östergötland, landskap i Götaland 
dialekterna i angränsande härad af Jönköpings län samt hela Kalmar län ned till Kalmartrakten. På grund af den mot riksspråkets <i>-a</i> svarande ändelsevokalen har man delat östgötamålen i tre grupper: <i>ä-</i>mål i gränsbygderna till Svea land och Vättern söderut till trakten af Skeninge; <i>a-</i>mål i gränsbygderna till Vexiö stift och södra Vättern samt <i>e-</i>mål i det öfriga området. Möjligen kan härtill som en fjerde hufvuddialekt läggas det föga kända skärgårdsmålet, hvilket uppges hafva <i>-i</i> som ändelse för riksspråkets <i>-e</i> (t. ex. <i>tryni,</i> tryne), förinjukning af <i>k</i> och <i>g</i> i inljud (såsom i norrländska mål, t. ex. <i>bryddje,</i> brygga, <i>dätje,</i> piga) samt förlust af <i>h</i> (<i>avre,</i> hafre). I större delen af Östergötland har <i>t</i> bortfallit i best. sing. neutr. och sup. af starka verb äfvensom <i>-de</i> i pret. af svaga konj. (<i>kalla,</i> kallade). Båda ändelserna qvarstå dock (<i>t</i> åtminstone i best. sing. neutr.) i Ydre (södra Östergötland) och i Småland. I samma trakter finnes äfven <i>j</i> för <i>g</i> efter vokal (t. ex. <i>f<b>l</b>öj,</i> flög). Lokala företeelser äro Viby<i>-i</i> och <i>-y</i> i Finspånga län, på Vikbolandet och i skärgården; Eng. <i>w</i> i målen inom Jönköpings län (t. ex. Södra Vedbo härad: <i>sjwate,</i> svarade, <i>kwäll,</i> qväll, <i>sluware,</i> slugare); samt <i>r</i> för äldre <i>-rð</i> i delar af Kalmar län (t. ex. <i>or,</i> ord, i Aspelands härad). — För Östergötlands mål har man blott en obetydlig afhandling, af M. W. Kalén (Ups. 1846), samt några ordlistor (af L. F. Rääf: Ydremålet, i »Saml. och ant. till en beskr. öfver Ydre härad i Ö.», 1859; af Säwe i »Ant. tidskr.» I med tillägg i »Ö:s fornm. förenings tidskr.» I). Språkprof för målen i Småland finnas i Sv. landsm. II, 7 och 9 (n:r 4—7). 
<i>Historia.</i> Ö. började bebyggas redan under stenåldern. De få grafvar, som från denna tid finnas i Ö., äro alla belägna på slättlandet vid Vättern, hvaraf synes framgå, att den äldsta befolkningen kommit från vester. Den omkr. tre mil breda slätten s. om Motala ström var också lämpligast till odling. Norr om nämnda ström utbredde sig en vidsträckt skogsbygd, hvars östra och högsta del kallades Kolmård. Endast småningom framkallade bergsbruket der odlade trakter. Söderut begränsades slättlandet af ett dylikt skogsbälte mellan Vättern och Sommen, kalladt Holavid. Österut skildes den egentliga östgötaslätten från kusttrakterna af skogen Aspvid, som från sjön Yxningen gick förbi Asplången upp mot Glan. Öfver dessa skogar gick den stora stråkvägen genom Ö. från Svintuna på Kolmården, der senare Krokeks kloster anlades, förbi Norrköping, Linköping, Skeninge och Ödeshög till Holaveden. Vidsträckta allmänningar hörde till den odlade bygden. Liksom Sveriges öfriga landskap synes Ö. i äldsta tider hafva varit ett rike för sig. Sagan omtalar särskilda konungar i Ö. Ingiald Illråde säges ej hafva lyckats underlägga sig Ö., hvars konung Högne med framgång försvarade sig. Senare omtalas den ryktbare Harald Hildetand såsom konung i Ö. Han skall hafva förlorat rike och lif i slaget på Bråvalla hed. Säkert synes vara, att vid Ansgars besök i Sverige (på 800-talet) de svenska landskapen varit förenade till ett rike under Upsalakonungen. Kristendomen gjorde framsteg bland Götalandskapens innevånare, under det att svearna fasthöllo vid hedendomen, hvilket hotade att sönderspränga enheten. Östgötarna valde efter Stenkilska ättens utgång en egen konung, Sverker. Först med hans son, Karl Sverkersson, som erkändes äfven af svearna förenades åter rikets olika delar. Länge fortlefde dock den provinsiella sjelfständigheten, hvarpå landskapets lag gifver flere bevis. Ö. utgjorde tillsammans med norra och östra Småland Östgöta lagsaga med egen lag och eget landsting i Linköping, der konungen på sin eriksgata skulle hyllas af landskapets befolkning. Lagsagan delades i härad, hvilka hade betydelse ej blott för rättskipningen, utan ock för förvaltningen. I spetsen för häradet stod en häradshöfding, i början liksom lagmannen af bondeslägt, sedermera af frälse- och stormannaklassen. Häradens antal var redan på 1200-talet 18, hvilka på ett par undantag när hade eget tingsställe. (Kinda och Ydre härad räknades länge till Småland. Sedan de förenats med hertigarna Magnus' och Johans hertigdömen, hafva de ansetts tillhöra Ö. Finspånga läns härad omnämnes först i 1581 års jordebok. Det uppkom på det sätt, att Finspångs gård med kronohemman i 7 närgränsande socknar förlänades åt hertig Johan, sedermera Johan III.) För uppbörden hade konungen en länsman i häradet. Beskattningsenheten för fastigheter var i Ö. attungen (se d. o.) och bråkdelar deraf. Under den senare medeltiden förlorade denna indelning af jorden sin betydelse och aflöstes af sättungen (se d. o.) såsom enhet för beskattningen. I kyrkligt afseende tillhörde Ö. Linköpings stift, som i afseende på inkomster var det förnämsta i Sverige under medeltiden. Till biskopsbolet hörde utom en massa gårdar Rönö slott och längre fram Munkeboda samt ett befäst slott i Linköping. Från slutet af 1200-talet omtalas 2 prosterier, Östan- och Vestan-Stång, en fördelning, som stundom följdes äfven i verldsliga ärenden. Vestan-Stång omfattade landet v. om Stångån med 9 härad (Hanekind, Valkebo, Vifolka, Göstring, Lysing, Dal, Aska, Boberg och Gullberg) samt städerna Linköping, Skeninge och Vadstena. Östan-Stång var landet ö. om ån, likaledes med 9 härad (Åkerbo, Bankekind, Skärkind, Östkind, Lösing, Memming, Bråbo, Hammarkind och Björkekind) samt städerna Norrköping och Söderköping. Prosteriernas antal ökades sedermera, men namnen Östan-Stång och Vestan-Stång behöllos länge först på kontrakt och sedan på två af de s. k. »divisioner», i hvilka stiftet ända till 1820 var indeladt för val af riksdagsmän i presteståndet. I Ö. fanns ett ganska stort antal kloster. Alla städerna utom Norrköping hade munkkloster. Sådana funnos ock i Alvastra och Krokek. Nunnekloster funnos i Vadstena, Skeninge, Vreta och Askaby. Äldst var sannolikt klostret i Alvastra, ryktbarast Birgittas stiftelse i Vadstena. — En kunglig höfvitsman öfver Ö. omtalas först under konung Albrekts tid (1373). Under Margareta tillhörde Ö. drottningens morgongåfva och styrdes af en hennes fogde. Sedermera var landet 
page_number=359, index= - Östergötland, landskap i Götaland - Östergötlands län omfattar landskapet Östergötland 
vanligen deladt mellan åtminstone tre fogdar, som residerade på Hofs kungsgård (vid Tåkern), Ringstadaholm (på en ö i Motala ström nära Norrköping) och Stäkeborg (på en ö i Slätbaken). De två sistnämnda gårdarna voro landskapets starkaste slott. Längre fram omtalas äfven ståthållare i Linköping, Norrköping och Vadstena, stundom äfven i Östan- och Vestan-Stång. På 1500-talets midt funnos tre län, Linköpings, Stegeborgs och Vadstena. Genom Gustaf I:s testamente gafs hela Vestan-Stång utom Hanekinds och Valkebo härad jämte två härad af Östra Ö. och Norrköpings stad åt prins Magnus till hertigdöme. Det lades under kronan 1569, men bortgafs å nyo 1606 åt hertig Johan, som 1608 erhöll äfven Stegeborgs län. 1618 återgick detta hertigdöme till kronan. Från Gustaf II Adolfs tid omnämnas ej vidare ståthållare öfver särskilda delar af Ö., men stora områden voro ännu länge såsom län undandragna kronans förvaltning. Så var Stegeborgs län 1622–89 i Pfalziska husets händer såsom pant. Enkedrottning Maria Eleonora hade till sitt lifgeding af Ö. Linköping, Norsholm, Bråborg och Kungsbro med underlydande. Till drottning Kristinas underhåll efter hennes abdikation anslogs af Ö. Norrköping, och enkedrottning Hedvig Eleonora hade till lifgeding af Ö. Vadstena län, som först 1719 lades under kronans förvaltning. Under 1600-talet funnos flere rätt betydliga adliga förläningar, men gref- och friherreskapen berörde endast föga Ö. Visingsborgs och Stegeholms grefskap samt Kungslena friherreskap hade inom landskapet ett fåtal hemman, hvarjämte Skeninge 1654–64 var grefskap för slägten Douglas. — På grund af sitt läge har Ö. mindre än de andra landskapen i Göta land varit utsatt för krigets hemsökelser. Under medeltiden var det dock en tummelplats för Folkungarnas inbördes fejder och flere strider med danskarna. Det berördes ock af den engelbrektska resningen. I många trakter bevaras sägner från Dackeoroligheterna. Svåra lidanden öfvergingo Ö. vintern 1567–68, då Daniel Rantzaus skaror ödelade hela den fruktbara slättbygden. 30 år senare afgjordes i Ö. den verldshistoriskt betydelsefulla kampen mellan Sigismund och hertig Karl. Sista gången Ö. hemsöktes af krigets förödelse var 1719, då östra kusten söderut till Norrköping härjades af ryssarna. 
Af literatur öfver Ö. må utom akademiska disputationer och beskrifningar öfver särskilda orter nämnas: Östgötalagen, C. Fr. Broocman: »Beskrifning öfwer the i Ö. befintelige städer, slott» m. m. (1760), P. D. Widegren: »Försök till en ny beskrifning öfver Ö.» (2 dlr, 1817–29; register jämte tillägg af N. Willén, 1830), W. Tham: »Beskrifning öfver Sveriges rike II. Linköpings län» (2 dlr, 1854–55), A. Ridderstad: »Historiskt, geografiskt och statistiskt lexikon öfver Ö.» (2 dlr, 1875–77), Styffe: »Skandinavien under unionstiden» (1880) samt landshöfdingeämbetets i Östergötlands län femårsberättelser. K. S. E. E. K. H. W–man. K. B–n. 
<b>Östergötlands län</b> omfattar landskapet Östergötland (se d. o.) och är beläget mellan 57° 40' och 59° 1' n. br. samt 3° 31' och (fastlandet) 1° 6' v. lgd från Stockholms observatorium. Med en största längd i n.–s. af 150 km. och en största bredd i ö.–v. af 130 km. omfattar länet i areal 11,021,7 qvkm., deraf 9,945,9 qvkm. land och 1,075,8 qvkm. vatten. Till land äro då räknade öar och holmar i Östersjön 118,2 qvkm. och i Vättern 0,8 qvkm. De större sjöarnas ytinnehåll är för Sommen 123 qvkm. (hvaraf 12 tillhöra Jönköpings län), Roxen 97, Glan 74, Åsunden 46, Tåkern 42, Tisnaren 38 (hvaraf 8 tillhöra Södermanlands län), Yxningen 33 (hvaraf 7 tillhöra Kalmar län) och Boren 28 qvkm.; bland vatten äro ej inräknade länets andel af Vättern, ej häller vikar, fjärdar och sund af Östersjön. — Folkmängden vid 1892 års slut utgjorde 266,702 pers. (128,001 mankön och 138,701 qvinkön), deraf 212,158 å landsbygden och 54,544 i städerna. Folkmängdstätheten var sålunda 27 pers. på 1 qvkm. land. Länet hyser 5,55 proc. af rikets befolkning och intager i afseende på folkmängden det 4:de och i afseende på folkmängdstätheten det 7:de rummet af rikets län. Folkmängdstillväxten, som under de sista femtio åren uppgått till 27 proc., har dock under den sista tiden varit i tillbakagång, så att folkstocken nu är mindre än den var under senare hälften af 1870-talet. Denna minskning drabbar landsbygden, hvars innevånaretal under de senare tolf åren nedgått med omkr. 7 proc., medan städernas ökats med omkr. 33 proc. — I <i>judicielt</i> hänseende är landsbygden fördelad i 8 domsagor, omfattande 16 tingslag, under Göta hofrätt, och i <i>administrativt</i> hänseende i 8 fögderier, omfattande 21 härad och 28 länsmansdistrikt. Dessa domsagor och fögderier äro: Kinda och Ydre domsaga och fögderi; Vifolka, Valkebo och Gullbergs domsaga, som omfattar 2 härad af Gullbergs, Bobergs och Valkebo härads fögderi och 1 härad af Göstrings och Vifolka härads fögderi; Åkerbo, Bankekinds och Hanekinds domsaga (1 tingslag) och dessa härads fögderi; Hammarkinds, Stegeborgs och Skärkinds domsaga och (då Hammarkinds härad omfattar äfven det förra Stegeborgs skärgårds tingslag) Hammarkinds och Skärkinds härads fögderi; Finspånga läns domsaga, som omfattar 1 härad af Finspånga läns samt Bråbo och Memmings härads fögderi; Björkekinds, Ostkinds m. fl. härads domsaga (2 tingslag), som omfattar dels Lösings, Björkekinds och Östkinds härads fögderi, dels Bråbo och Memmings härad af näst förut nämnda fögderi; Lysings och Göstrings domsaga, som omfattar 1 härad af Lysings, Dals och Aska härads fögderi och 1 härad af Göstrings och Vifolka härads fögderi; Aska, Dals och Bobergs domsaga, som omfattar 2 härad af Lysings, Dals och Aska härads fögderi och 1 härad af Gullbergs, Bobergs och Valkebo härads fögderi. Länets städer, Linköping (residensstad), Norrköping, Söderköping, Motala, Vadstena och Skeninge, hafva hvar sin rådstufvurätt. Landskommunerna voro vid 1893 års utgång 149. Länets enda köping, Valdemarsvik, bildar ej egen kommun. — I <i>ecklesiastikt</i> 
page_number=360, index= - Östergötlands län omfattar landskapet Östergötland - Österhaninge, socken i Stockholms län - Österhorn. Se Eystrahorn - Österjökel, sjöfarandes benämning på Eyjafjallajökul (se d. o.) - Österland var den i Sverige under medeltiden vanliga benämningen på största delen af hvad vi kalla Finland - Österlandet, orienten (se d. o.) - Österlen. Se Oesterlen - Österley. Se Oesterley - Österlind, Allan 
hänseende hör länet till Linköpings stift med undantag af Qvarsebo socken, som tillhör Strengnäs stift, samt omfattar 13 hela och delar af 2 kontrakt. Församlingarnas antal å landsbygden är 146, förutom del af 2 församlingar, och stadsförsamlingarnas 8. — Länet är indeladt till hela Första och största delen af Andra lifgrenadierregementet samt till ett till Karlskrona station hörande båtsmanskompani. I afseende på den administrativa distriktsindelningen ingår länet i Södra bergmästaredistriktet, i Östra väg- och vattenbyggnadsdistriktet och i Östra skogsdistriktet samt bildar Östra tulldistriktet och 2 justeringsdistrikt. — För helso- och sjukvården är länet deladt i 7 provinsialläkaredistrikt, hvartill komma 6 extra provinsialläkaredistrikt. Hospital och snart äfven en asyl för sinnessjuka finnas i Vadstena. Lasarett och kurhus finnas i Norrköping, Vadstena och Söderköping, af hvilka de två sistnämnda hafva länslasarett, som ock äro inrättade i Linköping, Kisa och Finspång; i samtliga städerna äro stadsläkare anställda. — En länsveterinär finnes i länet jämte flere andra veterinärer. Till Bjerka-Säby (Vists socken) är länets landtbruksskola förlagd; och till Lunnevad (Sjögestads socken) länets folkhögskola och dermed förenade landtmannaskola; å Omberg är en skogsskola. — Till riksdagens Första kammare utse länets landsting och Norrköpings stad 8 ledamöter; till Andra kammaren sänder landsbygden 8 och städerna (jämte Grenna stad i Småland) 5. — Länets hufvudnäring, jordbruk samt boskapsskötsel, omhuldas med omsorg och skicklighet och är stadd i ständig utveckling. Af hela egovidden uppgåfvos vid 1892 års slut 24,0 proc. såsom odlad jord, 6,9 proc. naturlig äng och 61,8 proc. skogbärande mark. En medelmåttig skörd af stråsäd beräknas till 145,000 hl. hvete, 650,000 hl. råg, 250,000 hl. korn, 1,100,000 hl. hafre och 700,000 hl. blandsäd samt af potates till 1 mill. hl. Vid 1892 års slut uppgafs kreatursstocken inom länet till 20,538 hästar, 178,137 nötkreatur, deraf 101,918 kor och 36,462 oxar, samt 75,560 får och 34,292 svin. Ej blott åkerbruket utan af ren ladugården lemnar ett betydligt öfverskott till afsalu utöfver länets egna behof. Den enskilda skogshushållningen är här, såsom den eljest brukar vara, i allmänhet god vid de större egendomarna, men i öfrigt ganska vårdslös; å slättbygden förefinnes i allmänhet brist på skogsalster för eget behof. Bränvinsbränningen har under den senare tiden gifvit årligen omkr. 2 mill. liter sprit (50 proc.). Fisket i Östersjön är för skärgårdsbefolkningen en vigtig näringskälla. — Bergs- och brukshandteringen gaf under år 1892 2,083 ton jernmalm vid 2 grufvor, 7,777 ton kopparmalm vid 3 grufvor och 20,185 ton zinkmalm vid 6 grufvor, 16,338 ton tackjern, 26,430 ton smältstycken och göt, 24,063 ton stång- och band- m. fl. jern och stål samt grof plåt; 119 kg. silfver, 202 ton raffinerad koppar, 102 ton mässingsplåt m. m. Vid Kolmårdens marmorbruk tillverkas marmorarbeten till ett årligt värde af 5 à 6 tusen kr. Fabrikstillverkningen år 1891 vid 223 fabriker med 10,576 arbetare upptogs till ett värde af 26 1/2 mill. kr., hvaraf 83 fabriker med 6,569 arbetare och 20 1/4 mill. kr. tillverkningsvärde kommo på Norrköpings stad. De mest betydande fabrikaten voro klädesväfnader till ett värde af 7,7 mill. kr., bomullsväfnader 2,8, trikåväfnader 0,4 bomullsgarn 2,7, ullgarn 0,3, papper 2,8, tapeter 0,4, litografiska arbeten 0,9, trämassa 0,4, tobak 0,6, vid ett sockerraffineringsverk 1,9, vid gjuterier och mekaniska verkstäder 1 mill. kr. Handtverkarnas antal år 1891 var 1,239, med 2,217 arbetare. Antalet handlande år 1892 utgjorde 1,058, med 1,192 biträden. Handelsflottan bestod s. å. af 109 seglande fartyg, om 6,766 tons, och 42 ångfartyg, om 4,250 tons och 1,136 hästkrafter. Länets sjökommunikationer äro särdeles goda, ej blott derigenom att det har kust både mot Östersjön och dess djupt inskärande vikar samt mot Vättern, utan ock genom den länet genomskärande Göta kanal samt å de större sjöarna, såsom Sommen och Glan, och de sjöar, som genomflytas af Stångån, hvilken genom Kinda kanalanläggning jämte dessa sjöar bildar en segelled af fullt 80 km. söderut från Roxen. Jernvägarna inom länet äro dels af statens Östra stambana och af linien Halsberg–Motala–Mjölby 194 km., dels af enskilda banor 206,8 km., af hvilka komma 101,5 km. på de 4 ban-delar, som sammanbinda Pålsboda och Vestervik, 42,9 km. å sträckan Fogelsta–Ödeshög samt 62,4 å linien Norrköping–Söderköping med bibana öfver Vikbolandet. – Hemmantalet utgör 5,591,7 mantal, deraf 101,8 för städerna. Taxeringsvärdet år 1893 var för jordbruksfastigheter 153,089,400 kr. å landsbygden och 1,494,700 kr. i städerna samt för annan fastighet 22,098,300 kr. å den förra och 63,027,700 kr. i de senare. I dessa summor ingår ej värdet af statens och menigheters fasta egendom, taxerad å landsbygden till 15,676,000 kr. och i städerna till 8,412,900 kr. Fideikommissegendomar till ett taxeringsvärde af fullt 8 mill. kr. innehades år 1890 af 16 personer. Vid samma tid var den fasta egendom, som innehades af inhemska aktiebolag, taxerad till nära 24 mill. kr. och den, som egdes af främmande makters undersåtar, till 601,900 kr. K. S. 
<b>Österhaninge,</b> socken i Stockholms län, Sotholms härad. Areal 15,725 har. 1,964 innev. (1892). Ö. bildar med Ornö, Utö och Nämdö ett konsistorielt pastorat, Strengnäs stift, Södertörns kontrakt. 
<b>Österhörn.</b> Se Eystrahorn. 
<b>Österjökel,</b> sjöfarandes benämning på Eyjafjallajökul (se d. o.). 
<b>Österland</b> var den i Sverige under medeltiden vanliga benämningen på största delen af hvad vi kalla Finland, måhända med undantag af den nordligaste delen, som länge innefattades under det allmänna namnet Norrbotten (Styffe). Finland var deremot det officiella namnet på endast den sydöstra delen, eller, såsom den också hette, Åbo län. 
<b>Österlandet,</b> orienten (se d. o.). 
<b>Österlen.</b> Se Oesterlen. 
<b>Österley.</b> Se Oesterley. 
<b>Österlind,</b> Allan, genre- och porträttmålare, född i Stockholm d. 2 Nov. 1855, blef elev vid 
page_number=361, index= - Österlind, Allan - Österländska kyrkan, detsamma som Grekiska kyrkan (se d. o.) - Österländska språk. Se Orientaliska språk - Öster-Löfsta. Se Löfsta 2 - Östermalm blef genom stadsfullmäktiges beslut d. 16 Juni 1885 namnet på den stadsdel i Stockholm som förut hette Ladugårdslandet (se d. o.) - Östermark (F. Teuva), imperielt pastorat af 3:dje kl., Finland, Vasa nedre kontrakt - Östermyra, krutbruk i Ilmola socken, Vasa län, Finland - Öster-Norrbotten. Se Östernorrland - Östernorrland var under medeltiden benämningen på den del af Finland, som nu kallas Österbotten - Österplana, socken i Skaraborgs län - Öster-Rekarne härad, i Södermanlands län - Öster-Rekarne kontrakt, i Strengnäs stift - Österrike (T. Österreich), ärkehertigdöme, den österrikiska kejsarestatens grundbeståndsdel - Österrike. 1. Nedre Österrike l. Österrike nedom Ehns (Nieder-Österreich l. Österreich unter der Enns) 
konstakademien, men lemnade denna redan i antikskolan och afreste till Paris, der han begagnade sig af undervisningen vid École des beaux-arts (fr. o. m. 1877) och såsom elev af skulptören Cavelier fick första priset för modellering efter naturen. 1880 började han på egen hand måla aqvarell. Han exponerade första gången 1883 (pennteckningen »Aftonklockan», å skandinaviska konstutställningen i Köpenhamn). Tillsammans med Ernst Josephson slog han sig ned på franska landsbygden och tillegnade sig der under sjelfständigt arbete äfven oljemålningens teknik. I utställningen »Från Seinens strand» (1885) deltog han med tre oljemålningar och en handteckning. Ö. blef en af deltagarna i den 1885 organiserade konstnärs-oppositionen mot akademien och deltog så väl i opponenternas utställning 1885 som i konstnärsförbundets utställning 1886. På den senare utställde han oljemålningarna <i>En olyckshändelse</i> (Göteborgs museum) och <i>Dopet</i> (mention honorable å Salongen 1887), två arbeten, som ställde honom bland våra mera bemärkta konstnärer. Hans nästa större oljemålning, <i>Sorgehus i Bretagne</i> (Salongen 1887), inköptes af franska staten, likaså <i>Vid dagens slut</i> (salongen 1888). Å verldsutställningen i Paris 1889, i hvilken Ö. deltog med både oljemålningar och aqvareller (<i>Tandvärk</i> och <i>Lukulliska drömmar</i>), erhöll han 2:dra medalj. Vid bildandet s. å. af »Société nationale des beaux-arts» kallades han till associé och har sedan dess (utom 1893) deltagit i sällskapets årliga utställningar å Champ de Mars. 1890 utställde han der oljemålningarna <i>De fader- och moderlösa, Skuggspel</i> och <i>Fårslagt,</i> 1891 <i>På grinden</i> och 1892 <i>Aftonbön.</i> Ö. deltog 1891 i »De trettons utställning» i Antwerpen, dit inbjuden såsom representant för Sverige. En aqvarell af honom med spanskt ämne förvärfvades 1893 af finska staten, och aqvarellen <i>Ravaudeuses</i> inköptes 1894 af franska staten. Konstnären är f. n. sysselsatt med en oljemålning, »Blindbock», beställd af hr August Röhss i Göteborg. — Ö. är en rutinerad porträttmålare, en fin och känslig aqvarellist, en tecknare med brio och kraft i föredraget. Han är i viss grad manierist, men på ett allt annat än banalt sätt. Hans genremålningar utmärka sig för en okonstlad ledighet i anordningen. De flesta af hans ämnen äro hemtade från Frankrike, der konstnären varit bosatt ända sedan 1877, der han upplefvat sina största framgångar, och der han numera är så godt som nationaliserad. Gemensam för hans arbeten inom olika konstarter är en prägel af artistisk distinktion och finess, och det är framförallt häri man har att söka anledningen till hans framgångar inom den konstnärliga verlden i Frankrike. K. W–n. 
<b>Österländska kyrkan,</b> detsamma som Grekiska kyrkan (se d. o.). 
<b>Österländska språk.</b> Se Orientaliska språk. 
<b>Öster-Löfsta.</b> Se Löfsta 2. 
<b>Östermalm</b> blef genom stadsfullmäktiges beslut d. 16 Juni 1885 namnet på den stadsdel i Stockholm, som förut hette Ladugårdslandet (se d. o.). 
<b>Östermark</b> (F. <i>Teuva</i>), imperielt pastorat af 3:dje kl., Finland, Vasa nedre kontrakt, Åbo ärkestift. Pastoratet hör till Vasa län, Närpes domsaga, Ilmola härad. Areal 611 qvkm. Befolkningen, finsktalande, 5,832 pers. (1890). A. G. F. 
<b>Östermyra,</b> krutbruk i Ilmola socken, Vasa län, Finland, ligger invid Kyro eller Ilmola å och anlades 1822. Det var länge det enda krutbruket i landet. A. G. F. 
<b>Öster-Norrbotten.</b> Se Östernorrland. 
<b>Östernorrlanda</b> var under medeltiden benämning på den del af Finland, som nu kallas Österbotten. Jämte Vesterbotten innefattades det under namnet Norrbotten, men var i fråga om lagskipning och kyrkliga ärenden fullkomligt skildt från Vesterbotten. Det förekom ofta under namnet Korsholms län, någon gång under benämningen Öster-Norrbotten (Styffe). 
<b>Österplana,</b> socken i Skaraborgs län, Kinne härad. Areal 2,052 har. 1,015 innev. (1892). Ö. bildar med Kestad ett konsistorielt pastorat, Skara stift, Kinna kontrakt. 
<b>Öster-Rekarne härad,</b> i Södermanlands län, ingår i Lifgedingets domsaga och Rekarne fögderi samt omfattar socknarna Jäder, Barfva, Kjula, Sundby, Vallby, Hammarby, Stenqvista, Arla, Husby-Rekarne, Näshulta, Kloster. Areal 71,416 har. 15,511 innev. (1892). 
<b>Öster-Rekarne kontrakt,</b> i Strengnäs stift, omfattar de 6 pastoraten Husby-Rekarne; Jäder och Barfva; Näshulta; Stenqvista och Arla; Kjula och Sundby; Vallby och Hammarby. Areal 66,361 har. 13,311 innev. (1892). 
<b>Österrike</b> (T. <i>Österreich</i>), ärkehertigdöme, den österrikiska kejsarestatens grundbeståndsdel, begränsas af Böhmen, Mähren, Ungern, Steiermark, Salzburg och Bajern samt består af två »kronland»: Nedre Österrike och Öfre Österrike. 
1. Nedre Österrike l. Österrike nedom Enns (<i>Nieder-Österreich</i> l. <i>Österreich unter der Enns</i>) har en areal af 19,853 qvkm. I s. stöter det till Alperna, af hvilka de mellersta (Centralalperna) med det 1,738 m. höga Wechsel i s. v. samt de norra Kalkalperna med Dürnstein (1,872 m.), Ötscher (1,892 m.) och Schneeberg (2,076 m.) delvis bilda gräns i s. och utbreda sig öfver en stor del af landet på högra Donaustranden. Ända till Donaustranden träda längst i ö. Leithabergen (480 m.), hvilka kunna betraktas som en förbindelselänk mellan Alperna och Karpaterna, ofvanför Wien Wienerwalds sandstensberg och i v. delar af det böhmiska granitberget, som genombrytes af Donau. På venstra stranden af Donau är vestra delen ett mot floden brant stupande högland, den östra kuperad eller slättland (Marchfeld). Donau, som med en längd af 255 km. strömmar genom N. Ö., upptager derunder från h. Enns (hvars nedre lopp bildar gräns mot Öfre Österrike), Ybbs, Erlauf, Traisen och Schwechat, från v. Krems, Kamp, Schmida, Göller och March, som bildar gräns mot Ungern. De södra dalarna äro bekanta för sin naturskönhet. Af de många mineralkällorna hafva de i Baden och Deutsch-Altenburg det största ryktet. Klimatet är i allmänhet tempereradt och sundt, ehuru utsatt för stora temperaturvexlingar. I östra delen trifves vinrankan 
page_number=362, index= - Österrike. 1. Nedre Österrike l. Österrike nedom Ehns (Nieder-Österreich l. Österreich unter der Enns) - Österrike. 2. Öfre Österrike l. Österrike ofvan Enns (Ober-Österrecih l. Österreich ob der Enns) - Österrike-Ungern. Se Österrikisk-ungerska monarkien - Österrikisk-ungerska Lloyd. Se Lloyd, bd IX, sp. 1576 - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
(produktionen uppgår till närmare 1 mill. hl.), medan i bergen knappt vanliga trädfrukter mogna. Jordens afkastning är visserligen stor, men ej tillräcklig för den talrika befolkningen. Vigtigaste malmen är jernmalm; derjämte brytas sten- och brunkol samt grafit. Industrien är högst mångsidig och har sin gifna medelpunkt i rikshufvudstaden, Wien, som har öfver hälften af befolkningen. Af 2,661,799 pers. (1890) hörde nämligen 1,364,548 pers. till hufvudstadskommunen. Flertalet är tysktalande. Vid gränsen mot Ungern, Mähren och Böhmen bo slaver, och i Wien är befolkningen blandad. Katolikerna, hvilka utgöra flertalet, tillhöra ärkebiskopsstiftet Wien och biskopsstiftet S:t Pölten. Lutheranerna äro omkr. 35,000, de reformerte omkr. 6,000, judarna omkr. 100,000. De flesta undervisnings- och bildningsanstalterna finnas i Wien. — Författningen är grundad på landsordningen af 1861. Landtdagen består af furst-arkebiskopen af Wien, biskopen af S:t Pölten och rektorn vid universitetet såsom sjelfskrifna ledamöter samt af 69 för 6 år valda ledamöter, nämligen 15 representanter för de stora godsegarna, 30 för städer och köpingar, 4 för handels- och industrikamrar samt 20 för landtkommunerna. Ordföranden (med titeln landtmarskalk) utnämnes af kejsaren för hvarje landtdagsperiod. Till österrikiska riksrådets deputeradekammare sänder N. Ö. 37 representanter. Förvaltningen ledes af »statthalterei» i Wien. Landet är indeladt i stadsområdena Wien, Wiener-Neustadt och Waidhofen samt 18 landtkretsar (<i>bezirkshauptmannschaften</i>). Vapnet är en blå sköld med 5 gyllne örnar. 
2. Öfre Österrike l. Österrike ofvan Enns (<i>Ober-Österreich</i> l. <i>Österreich ob der Enns</i>) har en areal af 11,994 qvkm. Landet tillhör två skilda bergssystem: s. om Donau Alperna (Kalkalperna), som uppstiga öfver snögränsen (Dachstein, 3,002 m., Priel, 2,511 m., Purgas, 2,241 m., m. fl.), n. om Donau Böhmerwald (Plockenstein, 1,376 m.) och ett från detsamma utgående högland, genomskuret af djupa ådalar. Det är i allmänhet mycket vattenrikt och hör med undantag af ett litet område vid böhmiska gränsen till Donaus flodområde. Donau inträder i landet nedanför Passau samt upptager från h. Inn med Salzach (båda gräns mot Bajern), Traun samt Enns med Steier. En mängd alpsjöar finnes, af hvilka Traun- l. Gmundsjön, Hallstadt-, Atter- l. Kammer- och Aber- l. Wolfgangsjön äro de största. Mineralkällorna äro öfver 30, men utom soolbaden vid Ischl ega blott jodkällorna vid Hall någon ryktbarhet. Klimatet är något kallare än i Nedre Ö., så att ingen vinodling är möjlig. Det ytterst välodlade landet liknar en trädgård, och befolkningen bor i regeln i spridda gårdar. Bördigast är Donaudalen. Bergsbruket lemnar brunkol och något manganjern, granit, gips samt qvarn- och slipstenar. Af stor vigt är saltberedningen vid Ischl och Hallstadt i Salzkammergut. Industrien är ej så högt utvecklad som i Nedre Ö. Af större betydelse äro endast jerntillverkningen i Steyr med omgifning samt linne- och bomullsindustrien. Folkmängden uppgick 1890 till 785,831 pers., alla katoliker utom omkr. 17,000 protestanter och 1,100 judar. Af högre undervisningsanstalter finnas 2 teologiska läroanstalter, 4 gymnasier, 2 realskolor, 1 landtbruks- och 1 trädgårdsskola. Enligt landsordningen af 1861 består landtdagen af 50 medlemmar, nämligen biskopen af Linz, såsom sjelfskrifven ledamot, samt 49 på 6 år valda ledamöter (10 representanter för de stora godsegarna, 17 för städer och industriorter, 3 för handels- och industrikammaren i Linz samt 19 för landskommunerna). I österrikiska riksrådets deputeradekammare har Öfre Ö. 17 representanter. Förvaltningen ledes af »statthalterei» i hufvudstaden Linz. Landet är deladt i 2 stads- (Linz och Steyr) samt 12 landskretsar. Vapnet är en i guld och rödt delad sköld, hvars venstra fält har två silfverpålar och högra en svart örn. 
<b>Österrike</b> (<i>Österreich</i>) l. Österrikiska monarkien var före den 1867 genomförda delningen i en »cisleithansk» och en »transleithansk» del den allmänna benämningen för hela österrikiska kejsarestaten, som 1868 antog det officiella namnet Österrikisk-ungerska monarkien (se d. o.). Stundom begagnas benämningen Österrike om den cisleithanska rikshälften i motsats till Ungern, det gemensamma namnet för den ungerska kronans land, Transleithanien. 
<b>Österrike-Ungern.</b> Se Österrikisk-ungerska monarkien. 
<b>Österrikisk-ungerska Lloyd.</b> Se Lloyd, bd IX, sp. 1576. 
<b>Österrikisk-ungerska monarkien,</b> Österrike-Ungern (<i>Oesterreichisch-Ungarische monarchie, Oesterreich-Ungarn</i>), den officiella benämning, som enl. kejs. handskrifvelsen af d. 14 Nov. 1868 tillägges det förutvarande kejsaredömet Österrike, d. v. s. samtliga under kejsarens af Österrike och apostoliske konungens af Ungern spira författningsenligt förenade konungariken och land. Monarkien, som är en af Europas stormakter och med afseende på areal intager tredje platsen (efter Ryssland och Sverige-Norge) samt i fråga om folkmängd likaledes tredje platsen (efter Ryssland och Tyskland), ligger i midten af Europa mellan 42° 10' 15" och 51° 3' 27" n. br. samt 9° 35' och 26° 27' ö. lgd fr. Greenw. Den gränsar i n. till Sachsen, Preussen och Ryssland, i ö. till Ryssland och Rumänien, i s. till Rumänien, Serbien, Turkiet, Montenegro, Adriatiska hafvet och Italien, i v. till Italien, Schweiz, Liechtenstein, Bodensjön och Bajern. Den består af tvänne stater (»rikshälfter»), af hvilka den ena, den s. k. cisleithanska delen (kejsaredömet Österrike, österrikiska statsområdet), omfattar de i riksrådet representerade landen, den andra, den s. k. transleithanska delen (konungariket Ungern i vidsträckt mening, ungerska statsområdet) den ungerska kronans land. Hela arealen utgör 625,557 qvkm. (officielt 622,310), med en folkmängd (utom landet varande militär inberäknad) af 41,384,638 pers. (1890). 
Monarkiens förvaltningsområden (»kronland») äro följande: 
page_number=363, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
   Areal i qvm Folkmängd (1890) a) Kejsaredömet Österrike (Cisleithanien):  Ärkehertigdömet Österrike Nedre Österrike  19,853  2,661,799   Öfre Österrike  11,994  785,831  Hertigdöm. Salzburg  7,162  173,510   » Steiermark  22,449  1,282,708   » Kärnten  10,333  361,958   » Krain  9,965  498,958  Kustlandet (Markgrefskapet Istrien, Furstgrefskapet Görz och Gradiska samt staden Trieste)  7,974  695,384  Furstgrefskapet Tyrolen med Vorarlberg  29,300  928,384  Konungariket Böhmen  51,967  5,843,094  Markgrefskapet Mähren  22,231  2,276,870  Hertigdömet Schlesien  5,153  605,649  Konungariket Galizien och Lodomerien med storhertigdömet Krakov  78,532  6,607,649  Hertigdömet Bukovina  10,456  646,591  Konungariket Dalmatien  12,863  572,426   —————————————————    300,232  23,895,413 b) Ungerska kronans land (Transleithanien):  Konungariket Ungern med Siebenbürgen  282,804  15,232,159  Staden Fiume med område  20  30,337  Konungariket Kroatien och Slavonien  42,501  2,200,977   —————————————————    325,325  17,463,473   —————————————————  Österrike-Ungern  625,557  41,358,886  
Dertill komma de egentligen turkiska provinserna Bosnien och Herzegovina (51,110 qvkm., 1,336,091 innev., 1885, oberäknadt ockupationstrupperna, hvilka uppgå till omkr. 28,650 man), hvilka genom Berlinfördraget d. 13 Juli 1878 ställdes under Österrike-Ungerns förvaltning och sedan hållits besatta af österr.-ung. militär. Förvaltningen utöfvas i kejsaren-konungens namn af riksfinansministern i Wien och en bosnisk byrå. I hufvudstaden Sarajevo är insatt en landtregering på tre afdelningar (för den inre förvaltningen, finans- och rättsväsendet), och vid dess sida står som rådgifvande organ ett förvaltningsråd sammansatt af de båda katolske biskoparna i Sarajevo och 12 representanter för befolkningen. 
Naturbeskaffenhet. <i>Terrängförhållanden.</i> Större delen (omkr. 75 proc.) af monarkiens område är bergland. I s. v. ligga Alperna, hvilka med sin centralkedja samt med de n. och s. om denna liggande kedjorna fylla Tyrolen och Vorarlberg, Salzburg, de s. om Donau belägna delarna af ärkehertigdömet Österrike, Steiermark, Kärnten, Krain och Görz, sträcka sig äfven in i vestra Ungern till Kroatien och Slavonien och nå sin största höjd i Ortler i Tyrolen (3,905 m.) och Grossglockner på gränsen mellan Kärnten och Salzburg (3,797 m.). I södra Krain sluta sig till dem Karsts kalkberg, hvilka med en höjd af 1,200—1,580 m. gå genom Kustlandet, Kroatien och Dalmatien till Turkiet. I ö. sträcka sig i bågformig riktning öfver Schlesien och Mähren, Galizien, Ungern, Bukovina och Siebenbürgen Karpaterna, hvilka i Tatragruppens granitkolosser, Gerlsdorfer Spitz och Lomnitzer Spitz, nå resp. 2,659 m. och 2,637 m. Nordvestra delen slutligen uppfylles af Sudeterna (i Mähren, Schlesien och Böhmen), hvilka i Riesengebirge (Schneekoppe) nå sin högsta punkt (1,580 m.) och stå i förbindelse med Erzgebirge och Fichtelgebirge samt med Böhmerwald (alla i Böhmen). Slätterna intaga omkr. 1/4 af kejsarestaten. De största ligga i Ungern och Galizien. Den stora ungerska lågslätten (omkr. 100,000 qvkm.) från Karpaterna till Donau, från Bakonyskogen till Siebenbürgens högland är till större delen duglig till sädesodling, till en del stepp; äfven torra hedar (Kecskemetheden mellan Donau och Teis, Debreczenheden mellan Teis och Körös) omvexla med kärrtrakter. I södra delen, vid hvilken längs Drava och Sava den kroatisk-slavonska slätten (8,000 qvkm.) ansluter sig, finnes ypperlig åkerjord. Mellan Bakonyskogen samt de vestra kedjorna af de yttre Karpaterna och Leithabergen utbreder sig den mindre ungerska slätten (omkr. 15,000 qvkm.), till hvilken ansluter sig Wienbäckenets slätt (Marchfeld, 3,800 qvkm.). På norra sidan om Karpaterna sträcker sig den galiziska slätten. Af den venezianska slätten har kejsarestaten endast en liten del, vid Isonzo. Alla öfriga slätter vid Donau, Elbe, Mur m. fl. äro små, men höra i allmänhet till de bördigaste trakterna. — <i>Kust.</i> Monarkien har endast 1,720 km. kust, utmed Adriatiska hafvet. Venezias lagunrika kust slutar vid Isonzo; derefter vidtager Karsts branta kust, som omger Istrien (450 km.), till en del klippig, med många bukter, hvilka bilda säkra hamnar. Den kroatiska kusten (150 km. lång) är likaledes klippig, men mindre tillgänglig än den illyriska. Den dalmatiska kusten, omkr. 1,100 km. lång, är dels mycket brant och söndersplittrad, dels alldeles otillgänglig; deremot hafva de framför liggande öarna många goda ankarplatser. De största vikarna äro de vid Trieste, Fiume (Quarnero) och Bocche di Cattaro. På den illyriska kusten ligga bukterna vid Trieste, Capo d'Istria, Pirano, Rovigno och den utmärkta krigshamnen Pola. Bland de 30 Quarneroöarna hafva Veglia, Cherso och Lussin djupa och rymliga hamnar. Den ungersk-kroatiska kusten har hamnarna Fiume, Buccari, Porto-Re, Zengg och Carlopago, den dalmatiska Zara, Sebenico, Spalato, Lesina, Curzola, Ragusa (Gravosa) och Cattaro m. fl. — <i>Floder och sjöar.</i> Den norra, mindre delen af kejsarestaten tillhör Nord- och Östersjöns vattenområde, den södra, större delen Adriatiska och Svarta hafvens. Största flodsystemet har Donau, som strömmar genom monarkien från Passau till Orsova med en längd af 1,372 km., hvarunder den upptager följande mer eller mindre segelbara bifloder: fr. h. Inn, Traun, Enns, Leitha, 
page_number=364, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
Raab, Sarviz, Drava (med Mur) och Sava (med Kulpa och Unna) samt fr. v. March (med Thaya och hennes tillflöden), Waag (med Neutra), Gran, Ipoly (Eipel), Teis (med Szamos, Körös, Maros och Bega, Bodrog och Hernad), Temes, Aluta, Seret och Prut (de tre sistnämnda mynnande ut i Donau utanför monarkiens gräns). Dnjestr, som upprinner i Galizien på norra sidan af Karpaterna, tillhör monarkien med 455 km., men upptar der ingen segelbar flod. Weichsel (538 km., deraf segelbar 254 km.) upprinner i Mähren, är gränsflod mot Preussen och Ryssland samt upptager Dunajec och San fr. h. och, sedan den kommit på ryskt område, Bug. Oder upprinner likaledes i Mähren, på Sudeterna, och tillhör monarkien med 185 km., innan den öfvergår till Preussen. Elbe, Böhmens hufvudflod (370 km.), rinner upp på södra sidan af Riesengebirge och upptager fr. v. Moldau och Eger samt flere mindre bifloder. Rhen berör blott på 41 km. riksgränsen (Vorarlberg). Af Adige tillhöra Ö. 78 km. Segelbara kustfloder till Adriatiska hafvet äro Isonzo, Zrmanja, Krka, Cetina och Narenta. Af segelbara kanaler må nämnas: i Ungern Bacs- 1. Franskanalen, mellan Donau och Teis, samt Begakanalen, mellan Begå, Temes och Teis; i Nedre Österrike Wiener-Neustadt-kanalen. Sjöarna ligga till större delen i alpområdet, de flesta i Salzkammergut och i Kärnten, men äro alla små (Hallstadt-, Traun-, S:t Wolfgang-, Mond- och Attersee i Öfre Österrike, Waller- och Zellersee i Salzburg, Achen- och Plausee i Tyrolen, Millstatt-, Ossiach- och Wörth-sjöarna i Kärnten, Veides- och Zirknitz-sjöarna i Krain). Äfven i Karpaterna förekomma många små bergssjöar (»hafsögon»). De största sjöarna ligga i ungerska låglandet (Neusiedlersjön, delvis torrlagd, och Balatonsjön, 690 qvkm., båda grunda). Det böhmisk-mähriska bergssystemet har inga nämnvärda sjöar. 
Klimatiska förhållanden. Monarkien har ett i allmänhet mildt, för växt- och djurverld fördelaktigt klimat, hvarifrån endast högbergs-trakterna göra ett undantag. Landets stora utsträckning samt de olika höjdförhållandena medföra en betydlig olikhet i årstemperaturen. I det varma bältet (Syd-Tyrolen, Kustlandet och Dalmatien) är densamma omkr. 11°. I högbergen (Alperna, Karpaterna) sjunker den efter höjden till + 7 à + 5°; i höglanden (Böhmen, Siebenbürgen) vexlar den mellan + 9 och + 7° C. I Donaudalen är den från v. till ö. + 8 à 9°. I allmänhet går 14-grads-isotermen genom norra Dalmatien, 12-grads-isotermen genom södra Tyrolen, öfver Rovigno och Fiume. 10-grads-isotermen förenar Bregenz med Marchfeld vid Wien. 9-grads-isotermen går i Böhmen genom Egerdalen och närmar sig derefter Karpaterna på deras södra sida. 7-grads-isotermen skär Sudeterna och går midt igenom Galizien. Mellan 42° och 46° n. br. råda korta vintrar med ringa snö och is; jämte alla sädesslag trifvas der mulbärs- och olivträd, ris, majs, vin, fikon, här och der äfven sydfrukter. Från 46° till 50° råda längre, strängare vintrar; likväl gå alla vanliga sädesslag samt majs och i några trakter (Nedre Österrike) goda vin- och fruktsorter. Norr om 50° (norra Böhmen, en del af Schlesien och Galizien) är sädesodlingen mindre gifvande, bättre lin- och hampodling, men ingen majs- eller vinodling är möjlig. Nederbörden är störst i Alplanden (100, 150–160 cm.), minst (40–50 cm.) i Dalmatien, Istrien och ungerska slättlandet. 
Befolkningsförhållanden. Af alla stater i Europa (Ryssland och Turkiet undantagna) har ingen en af så många nationaliteter bestående befolkning som Ö.-U. Med språket som grund funnos i monarkien (och dess båda rikshälfter) 1890 följande folk: 
  Österrikiskarikshälften.Ungerskarikshälften.Monarkien. Tyskar  8,461,997  2,106,298 10,568,295 Magyarer  8,139  7,431,063  7,439,202 Tsjecher, mährer, slovaker  5,473,578  1,937,517  7,411,095 Polacker  3,726,827  ——  3,726,827 Rutener  3,101,497  383,323  3,484,820 Kroater och serber  644,769  2,604,176  3,248,945 Slovener  1,176,535  94,425  1,270,960 Rumaner  209,026  2,591,947  2,800,973 Italienere och ladiner  647,701  20,865  695,566 Zigenare  ——  95,157  95,157 andra nationaliteter  ——  84,926  84,926 icke räknade (i Österrike främlingar, i Ungern trupper i aktiv tjenst)  418,344  113,776  532,120  
Slaverna, öfver 19 mill., l. 46 proc. af monarkiens befolkning, äro den talrikaste stammen och bilda hufvudmassan af befolkningen i Böhmen, Mähren, Krain, Galizien, Dalmatien, Kroatien-Slavonien och norra Ungern samt hälften af befolkningen i Schlesien och Bukovina, men de hafva blott skenbart öfvervigten, enär de mera än de öfriga huvudstammarna äro splittrade i ett stort antal folk, skilda till språk, religion, bildning och institutioner. Dit höra de nordslaviska: <i>tsjecherna,</i> i Böhmen, Schlesien och Mähren, i hvilket sistnämnda land de kallas mährer, <i>slovakerna,</i> i vestra Karpaterna och några andra delar af norra Ungern, <i>polackerna,</i> i Galizien och Schlesien, samt <i>rutenerna,</i> i Galizien och Bukovina, och de sydslaviska: <i>kroaterna</i> och <i>serberna,</i> i Kroatien-Slavonien och Dalmatien (samt Bosnien och Herzegovina), <i>slovenerna,</i> i Kärnten, Istrien, Krain och 
page_number=365, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
Steiermark, samt några tiotusental <i>bulgarer</i> i Siebenbürgen. Tyskarna, 35,4 proc., äro utbredda öfver hela monarkien. De bebo först och främst tyska Österrike eller de förr till Tyska förbundet hörande landen, nämligen Öfre och Nedre Österrike, Salzburg, större delen af Steiermark och Kärnten, nästan hela Tyrolen och Vorarlberg, stora delar af Böhmen och Mähren, hela vestra delen af Schlesien samt delar af Krain och Kustlandet. Många äro de äfven i Ungern och Siebenbürgen. Ehuru de icke bilda majoritet bland öfriga stammar, äro de det vigtigaste af Österrike-Ungerns folk; de bilda det sammanhållande elementet inom monarkien. Detta beror dels derpå att de äro spridda i monarkiens alla delar, dels på den högre kultur, som ovedersägligen utmärkt dem framför de andra folken, och dels derpå att de bilda en verklig enhet, ett enda folk. Derför hafva tyskarna ända till våra dagar varit den herskande stammen. Mot deras hegemoni hafva dock under 19:de årh., och särskildt efter 1848, gjorts våldsamma angrepp, i det magyarer och slaver fordrat full frihet att sjelfva ordna sina angelägenheter. De uppvaknande nationalitetssträfvandena hafva till en del tagit uttryck i ett våldsamt nationalhat mot tyskarna, och den strid mellan folken, som derigenom uppstått, fortgår med oförminskad ifver. Magyarerna l. ungrarna, 18 proc., bilda hufvudbefolkningen i Ungern och östra delen af Siebenbürgen. Till italienska stammar höra innevånarna i Syd-Tyrolen samt olika delar af Kustlandet och Dalmatien. Rumanerna bo nästan uteslutande på östra gränsen af monarkien, i Siebenbürgen, der de bilda mer än hälften af befolkningen, samt i sydöstra delen af Ungern och Bukovina. Mindre folkstammar äro albaneser (3,500), i Dalmatien och Kroatien-Slavonien, greker i åtskilliga handelsstäder, armenier (omkr. 17,000), i Siebenbürgen, Ungern, Galizien och Bukovina, samt zigenare, de fleste i Ungern och Siebenbürgen. Judarna, hvilka utgöra omkr. 1,8 mill., synas ej i denna på språket grundade indelning. — Med afseende på folkmängdstäthet visa »kronlanden» stor olikhet. Tätast befolkadt är Nedre Österrike med hufvudstaden Wien (134 pers. pr qvkm.; utom staden Wien endast 65), Schlesien (med 117), Böhmen (med 112), Mähren (med 102), svagast Salzburg (med 24), Tyrolen (med 30), Kärnten (med 35) och Dalmatien (med 41 pers. pr qvkm.). För Ungern och Siebenbürgen i sin helhet är folkmängdstätheten 54, störst i vestra delen, minst i n. ö. — Förhållandet mellan könen är för österrikiska rikshälften som 1,000 : 1,044 (på 1,000 män komma 1,044 qvinnor), för ungerska som 1,000 : 1,014. Största numerära öfvervigten har qvinkönet i Schlesien och Krain (1,096), i Mähren (1,094), Trieste (1,085), Böhmen (1,070), Kärnten och Tyrolen (1,045 och 1,042) samt Nedre Österrike (1,035). I Istrien (923), Dalmatien, Görz och Gradiska (980), Kroatien-Slavonien samt Bukovina (993 och 992) är mankönet talrikare. — 1870 hade monarkien endast 3 städer med öfver 100,000 innev. (Wien, Budapest och Prag); 1890 var antalet 6 (Wien, Budapest, Prag, Trieste. Lemberg och Graz). S. å. funnos 15 kommuner, som hade öfver 50,000 innev., och 74, som hade öfver 20,000. Folkmängden i dessa 74 städer utgjorde endast 11,4 proc. af monarkiens hela befolkning. 
Med afseende på religionsbekännelsen var folkmängden 1890 fördelad på följande sätt:   Katholiker latinsk ritus 18,784,063  8,823,105 27,607,168  » grekisk och armenisk ritus  2,797,089  1,670,283  4,467,372 Ortodoxa greker  540,715  2,663,491  3,174,206 Protestanter,lutheraner  312,322  1,206,038  1,158,360  » reformerta  118,167  2,221,858  2,340,025 Unitarier  113  61,665  61,667 Mosaiska trosbekännare  1,135,518  724,588  1,860,106 icke räknade (aktiva trupper)  187,507  113,776  301,283 —————————————————————————  Summa 23,896,413 17,463,473 41,358,886  
Af hela monarkiens befolkning voro 77,5 proc. katoliker, 9,3 proc. protestanter, 7,6 proc. ortodoxa greker och 4,5 proc. judar. Katolikerna bilda majoritet i alla kronland utom i Bukovina. I Galizien tillhöra de till större hälften den latinska, till mindre hälften den grekiska ritus, som för öfrigt räknar sina flesta anhängare i Ungern. Antalet bekännare af de evangeliska kyrkorna är i förhållande till folkmängden störst i Ungern (nära 23 proc.) och Schlesien (14 proc.), men äfven Böhmen och Mähren hafva många protestanter. De ortodoxe grekerna utgöra flertalet i Bukovina (öfver 70 proc.) och äro för öfrigt talrikast i Kroatien-Slavonien (öfver 26 proc.), i Ungern (öfver 14 proc.) och Dalmatien. Unitarierna lefva företrädesvis i Siebenbürgen. Andra kristna bekännelser äro: gammalkatoliker, något öfver 6,000, i Österrike (i tre församlingar: i Wien, Warnsdorf och Ried), anglikaner, omkr. 1,050, i Österrike, armenisk-gregorianska (öfver 2,000, i Ungern, Bukovina och Galizien), herrnhutare (i Böhmen), mennoniter (i Galizien), lippovaner (i Bukovina). Judarna äro fåtaligast i alplanden och Dalmatien, i Bukovina och Galizien, 
page_number=366, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
talrikast i Ungern, Nedre Österrike, Böhmen och Mähren. 
Näringar. Den vigtigaste näringskällan är jordbruket, ty med detta (jämte skogshandtering) äro nära 3/10 af befolkningen sysselsatta; medräknas familjemedlemmar och tjenare, stiger den af jordbruk direkt lefvande befolkningens antal i österrik. rikshälften till något öfver hälften af hela befolkningen och är i den ungerska ännu större. Antalet personer, som lefva af jordbruk och skogshandtering, är störst i Dalmatien (81,7 proc. af befolkningen), Galizien (74,2 proc.), Istrien, Bukovina och Krain (70–72 proc.), Kärnten (68,6 proc.), Steiermark, Görz-Gradiska och Tyrolen (03–66 proc.). I Vorarlberg och Salzburg tager jordbruket 55 proc. af befolkningen i anspråk, i Öfre Österrike, Mähren och Schlesien 47–49 proc., i Böhmen går siffran ned till 41, i Nedre Österrike till 27 proc. Med afseende på jordens användning må anföras, att åker och trädgårdar upptaga 38,9 proc. af hela arealen (36,7 i österrik., 40,9 i ungerska rikshälften), vingårdar 1,1 proc. (resp. 0,8 och 1,3), ängar och betesmarker 23,9 (resp, 23,8 och 23,9), skogar 30,2 (resp. 32,6 och 28,i) samt improduktiv mark 5,9 proc. (resp. 6,1 och 5,8). Säd odlas af alla slag och lemnar under normala år ett icke obetydligt öfverskott för export. De rikaste landen äro för hvete, råg, korn och hafre Ungern, Böhmen, Galizien och Mähren, dernäst Nedre och Öfre Österrike, för baljväxter Böhmen, Mähren, Galizien och Steiermark. I de båda sistnämnda landen samt i Bukovina och Dalmatien och särskildt i de ungerska landen är majsodling, i Steiermark, Kärnten och Krain odling af bokhvete mycket stor. Hirs odlas mest i Krain, Mähren, Galizien och Kroatien-Slavonien, spelt i Dalmatien och Istrien, ris (omkr. 650,000 kg.) i Gradiska. Hampa och raps spela en rol i Ungern. Humle bildar en vigtig gren af jordbruket i Böhmen; dess produktion fyller ej blott den stora inhemska förbrukningen, utan lemnar äfven ett betydligt öfverskott för export. Tobaksodling är statsmonopol; den drifves mest i ungerska rikshälften och är i den österrikiska inskränkt till östra Galizien, Bukovina, Dalmatien samt kretsarna Roveredo och Riva i Syd-Tyrolen. I medeltal skördades åren 1883–87 af hvete och spelt 56,5 mill. hl. (i österrik. rikshälften 16, i ungerska 40,4), af råg 43,1 (resp. 27,6 och 15,5), af korn 34,9 (resp. 18,4 och 16,5), af hafre 57 (resp. 36,3 och 20,7), af majs 40,2 (resp. 6,5 och 33,7), af hirs och bokhvete 4,1 (resp. 3,1 och 1), af baljfrukter 4,2 (resp. 2,8 och 1,4), af potates 150,4 (resp. 113,5 och 36,9), af lin 24,25 mill. kg. (resp. 21,9 och 2,35), af hampa 32,6 mill. kg. (resp. 10,6 och 22), af tobak 30 mill. kg. (1,7 och 28,3) samt af humle 3,75 mill. kg. (8,35 och 0,4). Vinodlingen är utbredd i alla landen utom i Öfre Österrike, Salzburg, Schlesien och Galizien och drifves starkast i Ungern, Kroatien-Slavonien, Dalmatien, Nedre Österrike och Kustlandet. Produktionen uppgick i medeltal för åren 1883–87 till 9,860,000 hl., deraf 3,837,000 hl. i österr. och 6,023,000 hl. i ungerska rikshälften. Olivodling är en hufvudnäring för befolkningen i Dalmatien; dessutom finnas olivplanteringar i Istrien och Syd-Tyrolen. Skörden af olivolja uppgår till omkr. 6,5 mill. kg. Mullbärsträdet odlas i stort i de södra landen. Karpaterna och Alperna och äfven de centrala bergen i monarkien ega vidsträckta skogar, som i Steiermark, Kärnten, Krain och Bukovina upptaga 40—45 proc. af arealen. Öfver hufvud kunna båda statsområdena betraktas som skogrika; endast ungerska slätten, en del af Galiziens stepplika högslätt samt kuststräckorna vid hafvet hafva skogbrist. En myckenhet trävaror af olika slag exporteras: 1888 ej mindre än 2,14 mill. ton, hvaremot endast 140,000 ton infördes. — Kreatursstocken angifves år 1890 i Österrike till 1,606,000 hästar, mulor och åsnor, 8,644,000 nötkreatur, 4,223,000 får och getter, 3,550,000 svin; år 1884 i Ungern till 2,058,000 hästar m. m., 5,592,000 nötkreatur, 11,554,000 får och getter samt 5,272,000 svin. — Fisket vid Adriatiska hafvets kust sysselsatte 1889–90 omkr. 3,000 båtar och 11,000 fiskare, som upptogo fisk till ett värde af omkr. 2,5 mill. fl. 
Bergsbruk. I mångfald af produkter ur mineralriket öfverträffas Ö.-U. af ingen europeisk stat. Bergsbruket har derför af gammalt omfattats med förkärlek och omhuldats af regeringen samt utgör med de på detsamma grundade industrigrenar den näst jordbruket vigtigaste näringsgrenen. Grufvor bearbetas på stenkol i Böhmen, Schlesien, Mähren och Galizien, på brunkol i Böhmen, Steiermark, Öfre Österrike, Krain och Mähren; jernmalm brytes i Steiermark, Böhmen, Kärriten, Mähren och Galizien, silfvermalm i Böhmen, kopparmalm i Ungern och Salzburg, blymalm i Steiermark, Galizien, Böhmen, zinkmalm i Galizien, Kärnten, Tyrolen och Vorarlberg, manganmalm i Steiermark och Krain; qvicksilfver fås i Krain, svafvel i Böhmen, Tyrolen och Vorarlberg, alun och grafit i Böhmen, guld i Siebenbürgen, petroleum i Galizien och salt företrädesvis i Galizien, Öfre Österrike och Kustlandet. 1887 producerades i hela monarkien 1,878 kg. guld, 54,100 kg. silfver, 704,500 t. tackjern, 1,236 t. koppar, 12,670 t. bly och glete, 31,7 t. tenn, 3,610 t. zink, 540 t. qvicksilfver, 10,274 t. brunsten (manganmalm), 2,130 t. alun, 19,800 t. grafit, 135,6 t. svafvel, 8,6 mill. t. stenkol, 13,3 mill. t. brunkol, 56,600 t. bergolja, 405,000 t. salt (deraf 191,000 t. bergsalt). — Ingen europeisk stat eger så många mineralkällor och helsobrunnar som Ö.-U., tillsammans öfver 2,800. Till de mest bekanta höra de äkta surbrunnarna i Karlsbad, Bilin, Giesshübel i Böhmen, Rohitsch i Steiermark, Bartfeld och Borsek i Ungern, de alkaliska surbrunnarna i Gastein i Salzburg, Marienbad och Teplitz i Böhmen, de jernhaltiga källorna vid Franzensbad i Böhmen, saltkällorna vid Hall i Tyrolen, Ischl i Öfre Österrike, Wieliczka i Galizien, jodkällorna vid Hall i Öfre Österrike, bittersaltkällorna vid Seidschütz, Sedlitz, Püllna i Böhmen, Füred och Buda i Ungern, svafvelkällorna vid Baden och Deutsch-Altenburg i Nedre Österrike, Piftjan 
page_number=367, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
och Mehadia i Ungern, de arsenikhaltiga vid Roncegno i Tyrolen. 
Industri. Rikedomen på råvaror, vattenkraft och bränsle, stort afsättningsområde inom sjelfva monarkien samt i landen i s. och ö., jämförelsevis billiga arbetskrafter, en det fria arbetet gynnande lagstiftning, som sprängt skråtvångets fjättrar, samt en mängd yrkesskolor, försöksanstalter, industrimuseer, yrkesföreningar, handels- och industrikamrar (29 i Österrike, 15 i Ungern), lagstiftning rörande uppfinningspatent, skydd för mönster och varumärken m. m., allt detta har på de sista årtiondena framkallat en liflig industriel verksamhet, särskildt i Böhmen, Mähren, Nedre Österrike, Schlesien och Vorarlberg. I andra kronland äro större industriföretag visserligen ännu sällsynta, men vanliga handtverk och slöjd fylla befolkningens behof utom i Kroatien-Slavonien och Dalmatien. I de olika industrigrenarna voro 1880 2,946,068 pers., d. v. s. 7,8 proc. af befolkningen, sysselsatta, deraf 2,157,098 (9,7 proc.) i österrikiska och 788,970 (5 proc.) i ungerska rikshälften. Familjemedlemmar och tjenstefolk inberäknade, lefde i österrik. rikshälften 4,710,047 pers. (21,3 proc.) af industriel verksamhet, och var denna befolkning störst i Nedre Österrike (37,1 proc.), Böhmen (32,7 proc.), Vorarlberg (28,8 proc.), Schlesien (27,4 proc.), Mähren (26,8 proc.) och Öfre Österrike (25,5 proc.), minst i Dalmatien (4,8 proc.), Galizien (7,7), Bukovina (10,2 proc.) och Istrien (10,6 proc.). Af stor betydelse är industrien i fårull (i Österr. 707 spinnerier och väfverier 1885, med 58,500 arbetare), lin, hampa och bomull (i Böhmen, Mähren och Schlesien, den sistnämnda äfven i Nedre Österrike och Vorarlberg), vidare läderindustrien (i Mähren, Nedre Österrike och Böhmen), tillverkningen af läderarbeten (i Wien och Prag), jernindustrien (i Steiermark, Kärnten, Böhmen, Ungern och Mähren), tillverkningen af jernarbeten (i synnerhet i de neder-österrikiska kretsarna Waidhofen och Scheibbs, de öfver-österrikiska kretsarna Steyr och Kirchdorf samt Stubaydalen i Tyrolen och för öfrigt i Steiermark, Böhmen, Mähren, Schlesien och Kärnten samt i allmänhet i Öfre och Nedre Österrike), glas- och stengodsindustrien (i Böhmen), hvitbetssockertillverkningen (i Böhmen, Mähren, Ungern, Schlesien och Nedre Österrike, sammanlagdt 217 fabriker, 1887, med en tillverkning af 460,000 ton råsocker), öltillverkning (i Wien och Böhmen; sammanlagdt 1887: 1,962 bryggerier, 1,853 i österrikiska och 109 i ungerska rikshälften, med en tillverkning af 13,3 mill. hl.), tillverkning af bränvin (i 148,577 brännerier, 1887, deraf 103,327 i ungerska rikshälften), tobak (statsmonopol, vid 40 stora fabriker), tvål, ljus och tändstickor. Silkesmaskodling, som sedan 1885 är statsmonopol, har under de senare åren högst betydligt tilltagit. I Österrike, der den drifves i Sydtyrolen och Görz, erhöllos 1886 791,290 kg. kokonger, och i Ungern, der den 1891 sysselsatte 72,118 familjer (mot endast 1,000 1879), 1891 omkr. 1,11 mill. kg. (mot endast 2,500 år 1879). 1885 funnos i hela monarkien 107 väfverier (med omkr. 7,000 hand- och 2,500 mek. väfstolar), de flesta tillhöriga firmor i Wien, men förlagda till landsbygden i Nedre Österrike samt till Mähren och Böhmen. 
Handel. Monarkien bildar sedan 1868 ett enda, af en gemensam gräns omgifvet tull- och handelsområde, till hvilket äfven höra Liechtenstein samt Bosnien och Herzegovina, men från hvilket äro undantagna frihamnarna Trieste och Fiume samt, på grund af fördrag 1868, den till bajerska (tyska) tullsystemet hörande tyrolska kommunen Jungholz och Mittelberg (i Vorarlberg). Oberäknadt ädla metaller hade införseln till hela tullområdet 1892 ett värde af 612,9 mill. fl. och utförseln 722,7 mill. Störst var omsättningen med tyska tullområdet, näml. 231 mill. fl. import och 402 mill. export. Af importen komma omkr. 19,4 proc. på näringsmedel, 3,3 proc. på lefvande djur, 49,3 proc. på råvaror och 28 på fabriksalster, och af exporten voro motsvarande siffror 35,7, 8,3, 27,9 och 28,1. Största värdet af importartiklarna ega bomull (48,6 mill. fl.), ull (36,1 mill.), kaffe (35,9 mill.), stenkol (24,1 mill.) samt tobak (23,6 mill.) och af exportartiklarna spanmål (76,5 mill. fl.), socker (74 mill. kr.), trävaror (56 mill.), kreatur (42,5 mill.) samt stenkol (29,3 mill. fl.). Genom frihamnstaden Trieste infördes 1891 för 166,77 mill. fl. och utfördes för 161,94 mill. I denna hamn inlöpte 1892 7,706 fartyg med en drägtighet af 1,472,214 t. och utgingo 7,637 fartyg om 1,463,127 t. I monarkiens alla hamnar inlöpte 1891 70,988 fartyg om 9,339,454 tons och utgingo 70,814 fartyg om 9,337,037 ktons. Handelsflottan räknade vid 1893 års början 10,533 fartyg om 285,415 tons och 31,536 mans besättning, deraf 181 ångfartyg om 102,345 tons. De vigtigaste hamnarna näst Trieste äro Fiume, Ungerns egentliga sjöhamn, Pola, monarkiens krigshamn, Lussin piccolo, Pirano och Zara. De största ångfartygsbolagen äro det 1833 bildade Österreichisch-ungarischer Lloyd (se Lloyd), som (sedan 1858) besörjer sjöpost-föringen, lyder under utrikesministeriet och åtnjuter subvention på den gemensamma budgeten, och Donaudampfschiffahrtsgesellschaft (grundadt 1830), med ett aktiekapital af 25,2 mill. fl. Sammanlagda längden af segelbara floder och kanaler är 6,914 km., deraf 2,760 km. i österrik. och 4,154 km. i ungerska rikshälften. — Jernvägarna hade vid 1893 års början en längd af 28,356 km. (16,543 km. i österrik. och 11,813 km. i ungerska rikshälften), deraf 11,337 km. tillhörde staten och 17,019 km. enskilda bolag, men af hvilka 9,461 km. förvaltades af staten. I Bosnien-Herzegovina finnas 672 km. Den första lokomotivbanan öppnades 1837 (hästbanan Linz–Budweis öppnades 1828 och var den första jernväg på europ. kontinenten). Statens telegraflinier hade 1892 en längd af 48,390 km. (deraf 28,357 km. i österrik. rikshälften); antalet byråer var 6,021 (3,905 i österr. rikshälften). Bosnien-Herzegovina hade 2,865 km, telegraflinier och 111 byråer. Antalet postanstalter 1891 var i Österrike 4,896 och i Ungern 4,373. 
Bank- och kreditanstalter. Monarkiens enda sedelutgifvande bank är den 1816 
page_number=368, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
grundade Österreichisch-Ungarischer Bank, i Wien och Budapest, med ett aktiekapital af 90 mill. fl. Af bankens nettovinst erhåller staten under vissa vilkor en del (Österrike 70 proc., Ungern 30 proc.), som användes att amortera statens skuld (ursprungl. 80 mill. fl.) till banken. I slutet af 1890 funnos derjämte i Österrike 50 och i Ungern 158 penninginstitut med ett inbetalt aktiekapital af 251,3 mill. fl., 430 sparbanker i Österrike och 435 (för 1889) i Ungern, med ett insatt kapital af 1,689 mill. fl. (deraf 406,3 mill. i Ungern), samt postsparbanker, med ett insatt kapital af öfver 65 mill. fl. 
Mynt, mått och vigt. Genom lagen af d. 2 Aug. 1892 öfvergick Ö.-U. till guldmyntfot, att gälla fr. o. m. 1893 års ingång. Myntenheten är 1 <i>krone</i> = 100 <i>heller;</i> hufvudmynt äro 20- och 10-kronestycken, hvaraf resp. 164 och 328 st. präglas af 1 kg. fint guld. 20-kronestycket skall väga 6,775 gr. och hålla 6,09756 gr. fint guld samt motsvarar sålunda 21 francs, 17,01 riksmark och 15,12 skandinaviska kronor. 1 krone motsvarar 1/2 gulden (70,56 öre). Af silfvermynt präglas 1-krone- och 50-hellerstycken, af ren nickel 20- och 10-hellerstycken samt af brons 2- och 1-hellerstycken. Silfvermynten innehålla 835 delar fint silfver, så att af 1 kg. af legeringen präglas 200 kr. och af 1 kg. fint silfver 239,52 kr. — Förut var myntsystemet grundadt på silfver (enl. lagen af d. 19 Sept. 1857) med myntenheten <i>gulden</i> l. <i>florin</i> (enl. den s. k. 45-guldenfoten: 45 gulden = 500 gr. fint silfver och således 1 gulden = 11 1/9 gr. fint silfver). Det metriska mått- och vigtsystemet är lagligt gällande sedan d. 1 Jan 1876. De äldre måtten och vigterna voro, jämförda med de nya: 1 fuss = 0,31606 m., 1 elle = 0,77921 m., 1 meile (24,000 f.) = 7,585,6 m., 1 joch = 5,754,64 qvm., 1 metze = 61,487 liter, 1 eimer = 56,59 l., 1 centner = 100 pfund = 56,0012 kg. 
Undervisningsväsendet. Undervisningsanstalterna äro elementar- l. folkskolor, gymnasier och realskolor, universitet samt fack- och specialläroanstalter. Folkskoleväsendet är i Österrike organiseradt genom rikslagen af d. 14 Maj 1869 och åtskilliga landslagar, i Ungern genom en lag af 1868 och i Kroatien-Slavonien genom en lag af 1888. Den skolpligtiga åldern börjar i båda rikshälfterna vid fyllda 6 (i Kroatien-Slavonien 7) år och räcker i österrik. rikshälften till fyllda 14 (i Istrien, Galizien, Bukovina och Dalmatien till fyllda 12) år, i ungerska rikshälften till fyllda 12 år och för repetitionsskolan till 15 års ålder. Af folkskolor finnas i Österrike 2 slag (allmänna folkskolor och borgareskolor), i Ungern 3 (elementarfolkskolor, högre folkskolor och borgareskolor), i Kroatien-Slavonien 2 (lägre och högre folkskolor). Kostnaden för uppbyggande och underhåll af dessa skolor samt lärares aflöning bestrides på olika sätt i olika land, men endast i få särskilda fall understödjas folkskolorna af staten. 1891 funnos i Österrike 18,666 folkskolor, med 63,159 lärare och lärarinnor och besökta af 3,156,618 barn, 1889 i Ungern 16,737 skolor, 24,622 lärare och lärarinnor samt 2,013,539 barn. Antalet seminarier var i Österrike 70, i Ungern 71. Minst besökas skolorna i Bukovina (af 45,6 proc. skolpligtiga) och Galizien (58,4 proc.). — Gymnasier och realskolor (de förra med 8-, de senare med 7-årig kurs) förbereda till universitet och tekniska högskolor samt underhållas, för såvidt de äro offentliga, af staten, af särskilda provinser, af större kommuner eller, om de äro konfessionella, af kyrkliga stiftelser etc., eventuelt med understöd af staten. 1889 funnos i Österrike 172 gymnasier med 3,510 lärare och 55,089 lärjungar, i Ungern resp. 162 samt 2,510 och 38,503, samt i det förra 85 realskolor med 1,370 lärare och 18,860 lärjungar, i det senare 33 med 630 lärare och 7,416 lärjungar. — Monarkien eger 11 af staten underhållna universitet: i Wien, Budapest, Prag (2), Graz, Krakov, Lemberg, Innsbruck, Klausenburg, Agram och Czernowitz, hvart och ett med 4 fakulteter: teologisk (katolsk, i Czernowitz grekisk-ortodox), rätts- och statsvetenskaplig, medicinsk och filosofisk; endast vid universiteten i Lemberg, Czernowitz och Agram saknas den medicinska, vid tsjechiska universitetet i Prag och vid högskolan i Klausenburg den teologiska fakulteten, hvaremot vid den sistnämnda den filosofiska fakulteten är delad i två: en filosofisk-filologisk-historisk och en matematisk-naturvetenskaplig. Äldst äro det tyska universitetet i Prag (1348) samt universiteten i Krakov (1364) och Wien (1365), yngst universiteten i Klausenburg (1872), Agram (1869, öppnadt 1874) och det tsjechiska universitetet i Prag (1882). Ordnade efter de studerandes antal vintersemestern 1891–92, kommer Wiens först (med 6,029), derefter Budapests (med 3,223), det tsjechiska i Prag (med 2,670), det tyska derst. (med 1,460), Graz' (med 1,456), Krakovs och Lembergs (med 1,283), Innsbrucks (med 960), Klausenburgs (med 575), Agrams (med 445) och Czernowitz' (med 310). Såsom likställda med universiteten kunna anses de sjelfständiga fakulteterna för den romersk-katolska teologien i Salzburg och Olmütz, 14 läroanstalter för den evangeliska teologien i Wien och Ungern, 85 biskopliga och klosterliga katolska bildningsanstalter, 5 grekisk-ortodoxa läroanstalter, 1 unitarisk i Ungern samt 11 rättsakademier i Ungern, af hvilka senare de i Pressburg, Kaschau, Grosswardein och Raab äro statsinstitut, de i Erlau och Fünfkirchen biskopliga, de i Debreczen, Kecskemét, Marmaros-Sziget, Sáros-Patak och Eperjes äro protestantisk-konfessionella institut. Antalet tekniska högskolor är 7: i Wien, Budapest, Prag (2), Lemberg, Graz och Brunn, af hvilka de fem första hafva 4 fackskolor, de båda sista endast 3. Dessutom finnas omkr. 1,500 fackläroanstalter i Österrike och 450 i Ungern, bl. a. landtbrukshögskolan i Wien, 6 högre landtbruksläroanstalter i Ungern, 97 landtbruksskolor i Österrike och 39 i Ungern, bergsakademierna i Leoben och Pribram samt bergs- och forstakademien i Schemnitz, 9 bergsskolor, handels- och nautiska akademien i Trieste, 5 navigationsskolor, 6 veterinärskolor, 6 högre konstskolor (akademien för de bildande konsterna i Wien, konstskolan i Krakov samt mönsterritningsskolan, 2 
page_number=369, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
målareskolor och teaterskolan i Budapest), flere hundra tekniska och yrkesskolor. Orientaliska akademien i Wien, rabbinseminariet i Budapest, flere militärläroanstalter i Wien, krigsakademien i Wiener-Neustadt, marinakademien i Fiume, 15 kadettskolor o. s. v. 
Kyrkliga förhållanden. Statens förhållande till religionssamfunden är i <i>Österrike</i> regleradt genom statsgrundlagen af d. 21 Dec. 1867 (ang. statsborgarenas allmänna rättigheter) och genom de tre konfessionella lagarna af d. 25 Maj 1868 (angående äktenskapsrätt, skolans förhållande till kyrkan och statsborgarenas interkonfessionella förhållanden). Den ledande grundsatsen är dervid religionsfrihet, d. v. s. kyrkans oberoende af staten med bevarande af landsherrens rättigheter såsom innehafvare af kyrkohögheten. Full tros- och samvetsfrihet är betryggad, och åtnjutandet af borgerliga och politiska rättigheter är oberoende af trosbekännelse. Alla lagligen erkända religionssamfund (d. v. s. den romersk-katolska kyrkan i sina tre ritus, den gammalkatolska, den grekisk-orientaliska kyrkan, den evangeliska kyrkan af augsburgska och helvetiska bekännelsen, den evangeliska l. herrnhutarnas brödrakyrka, den gregoriansk-armeniska kyrkan och det israelitiska religionssamfundet), hvilka, liksom hvarje sällskap, äro underordnade allmänna statslagar, hafva rätt till gemensam offentlig religionsöfning samt rätt att sjelfständigt ordna sina inre angelägenheter och okränkt besitta sina för kultus-, undervisnings- och välgörenhetsändamål bestämda anstalter, stiftelser och fonder. Äfven anhängarna af ett icke lagligen erkändt religionssamfund hafva rätt till religionsöfning inom slutna dörrar. För öfrigt erhålla dessa på ansökan erkännande af kultusministern, om deras religionslära, gudstjenst, författning äfvensom benämning icke innehålla något lagstridigt eller moraliskt anstötligt och om åtminstone en kultusförsamlings bestånd är betryggadt (lagen af d. 20 Maj 1874). Den romersk-katolska kyrkans yttre rättsförhållanden äro bestämda genom lagen af d. 7 Maj 1874, enligt hvilken biskoparna äro förpliktade att meddela landsstyrelsen sina förordningar samtidigt med att de publiceras. I <i>Ungern</i> äro med hänsyn till alla lagligen erkända religioner utan åtskilnad fullständig jämlikhet och reciprocitet fastställda. De lagligen erkända religionerna äro: den romersk-katolska kyrkans tre ritus, den evangeliska kyrkans båda konfessioner, den grekisk-orientaliska kyrkan, den gregoriansk-armeniska, den unitariska kyrkan och det israelitiska religionssamfundet. Inom den romersk-katolska kyrkan utöfvas kyrkomakten af påfven och under honom af ärkebiskopar och biskopar inom deras stift. De utnämnas af kejsaren-konungen och bekräftas kanoniskt af den heliga stolen. Endast ärkebiskoparna af Olmütz och Salzburg väljas af sina domkapitel; ärkebiskopen af Fogåras i Blasendorf utses af en valsynod, och ärkebiskopen af Salzburg eger att utnämna biskoparna af Lavant och Seckau samt, omvexlande med kejsaren, biskopen af Gurk. I Österrike finnas 9 ärkebiskopsstift: Wien, Salzburg, Görtz, Prag, Olmütz, Lemberg (3 till antalet, af latinsk, grekisk och armenisk ritus) och Zara, samt 25 biskopsstift, af hvilka Krakovs lyder omedelbart under påfvestolen; i ungerska landen 5 ärkebiskopsstift: Gran, Erlau, Kalocsa, Agram och (med grekisk ritus) Fogáras, samt 23 biskopsstift, deraf 6 med grekisk ritus. Biskoplig jurisdiktion utöfvas dessutom af generalvikarierna i Feldkirch, Teschen (i Breslaus stift) och Tirnau, ärkeabboten i ungerska benediktinklostret Martinsberg samt för hären och flottan den apostoliske fältvikarien i Wien. Gammalkatolikerna lyda under en biskop, som biträdes af ett synodalråd (9 andliga och verldsliga medlemmar), hvilket väljes af en årligen sammanträdande synod, som utgör en representation för presterna och församlingarna och är den högsta beslutande myndigheten. Den grekisk-orientaliska kyrkan (de icke unerade grekerna) omfattar tre kyrkoprovinser eller metropolier (Bukovina-Dalmatiens, den serbiska och den rumanska), i spetsen för hvilka stå metropoliterna och ärkebiskoparna af Czernowitz (med biskopar i Zara och Cattaro), Karlowitz (som har titeln patriark, med 6 biskopar) och Hermannstadt (med 2 biskopar). I hvarje kyrkoprovins finnes en metropolitansynod (bestående af biskoparna under metropolitens presidium), som utöfvar kyrkomakten, men derjämte kunna alla monarkiens biskopar samlas till en generalsynod, hvars ordförande är patriarken i Karlowitz. I de båda ungerska kyrkoprovinserna förekomma kyrkokongresser, till hvilka valda ombud för prester och lekmän samlas för att ordna de kyrkliga, skol- och stiftsangelägenheterna. Under förbehåll af kejsaren-konungens bekräftelse väljas ock på dessa kongresser de båda ärkebiskoparna, hvaremot de serbiske biskoparna väljas af metropolitansynoden och de rumanske af diecesansynoden (ärkebiskopen och biskoparna i den österrik, kyrkoprovinsen utnämnas af kejsaren). Den evangeliska kyrkans grundlag är i Österrike det kejs. patentet af d. 18 April 1861, i Ungern en lag af 1791. I de i riksrådet representerade landen äro (enligt kyrkoförfattningen af d. 6 Jan. 1866) såsom organ för kyrkostyrelsen införda: för församlingen presbyterium och församlingsrepresentation, för senioratet seniorn med senioratsutskottet och senioratsförsamlingen, för superintendentian (dieceset) superintendenten med superintendentialutskottet och superintendentialförsamlingen samt för samtliga superintendentier det evangeliska öfverkyrkorådet i Wien och generalsynoden. Öfverkyrkorådet, som är högsta organ för kyrkostyrelsen, består af en president (alltid lekman) samt råd af både andligt och verldsligt stånd ur båda konfessionerna. Det behandlar alla frågor af rent konfessionel natur deladt på två kamrar, en för hvardera bekännelsen, men på en enda afdelning, då det gäller gemensamma angelägenheter eller förmedling af religiösa intressen. Det har uppsigt öfver kultens och lärans renhet samt öfver skolväsendet och eger disciplinär myndighet öfver kyrkans tjenare. Det utöfvar äfven tillsyn öfver förvaltningen af församlingarnas 
page_number=370, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
förmögenhet, hvarjämte det har att träffa anstalter rör. val af generalsynod samt att inkalla denna och öppna dess förhandlingar. Denna är en representation för samtliga församlingar inom hvardera konfessionen, bestående af superintendenter, superintendentialkuratorer, seniorer, ett lekmannaombud för hvarje seniorat och ett ombud för evangelisk-teologiska fakulteten i Wien. Den sammanträder hvart sjette år i Wien och öfverlägger dels efter bekännelse på skilda rum, dels, i gemensamma frågor, samfäldt. Den augsburgska bekännelsen har i Österrike 6, den reformerta 3 superintendenter. Hvad Transleithanien angår, eger den lutherska konfessionen i Siebenbürgen en från samma konfession i Ungern skild författning, medan för den reformerta konfessionen i Ungern och Siebenbürgen en union finnes (de evangeliska församlingarna i Kroatien-Slavonien höra till ungerska kyrkodistrikten). För den lutherska kyrkan finnes i egentliga Ungern ett verldsligt generalinspektorat och såsom representation generalkonventet, som inkallas hvarje år till Budapest; landet omfattar 4 kyrkodistrikt, i hvilka kyrkostyrelsen är uppdragen åt biskopen och distriktskonventet. De 4 kyrkodistrikten äro delade i seniorat, i hvilka, liksom i församlingarna, konvent hållas för öfverläggning om kyrko- och skolärenden. I Siebenbürgen äro »landeskonsistorium» i Hermannstadt (med biskopen som ordförande) och en hela landet omfattande representation (»landeskirchenversammlung») den högsta myndigheten. I hvarje församling finnes ett presbyterium; flere församlingar äro förenade till en krets med kretsdekant, kretskonsistorium och kretsförsamling. I Ungerns (med Siebenbürgen) reformerta landskyrka, som räknar 5 kyrkodistrikt (deribland 1 i Siebenbürgen), hvart och ett under en biskop och ett distriktskonvent, utöfvas kyrkomakten af synoden, som samlas i Debreczen och räknar 114 medlemmar, näml. 5 biskopar, 5 öfverkuratorer, 94 ombud för församlingarna (hälften lekmän, hälften andlige) samt 10 representanter för högre och mellanskolorna. Högsta förvaltningsorganet är generalkonventet, bildadt af andliga och verldsliga kyrkoföreståndare, som sammanträda i Budapest. För den unitariska kyrkan i Ungern verka synoden och öfverkonsistorium som högsta andliga myndighet. För ombesörjande af de löpande förvaltningsärendena finnes ett representativkonsistorium i Klausenburg. En biskop har uppsigten öfver de 8 dekanat, till hvilka församlingarna äro förenade. 
Författning. De vigtigare grundlagarna äro för österrikiska statsområdet den pragmatiska sanktionen af d. 19 April 1713, rörande tronföljden och monarkiens odelbarhet, som antogs af ständerna 1720 och 1721, kejsar Frans Josef I:s diplom af d. 20 Okt. 1860 (om införandet af en konstitutionel regeringsform), de sex statsgrundlagarna af d. 21 Dec. 1867 (om organisationen af representationen, om statsborgarenas allmänna rättigheter, om inrättandet af en riksrätt, om den dömande makten, om den utöfvande makten samt om de för monarkiens alla land gemensamma ärendena), lagen af d. 2 April 1873 (hvarigenom grundlagen rör. riksrepresentationen ändrades), riksrådsvalordningen af d. 2 April 1873, ändrad genom lagen af d. 4 Okt. 1882, samt landsordningarna och landtdagsvalordningarna för de särskilda kronlanden af d. 26 Febr. 1861 (modifierade genom senare lagar). Om Ungerns grundlagar se Ungern. Enligt grundlagarna äro de konungariken och land, af hvilka monarkien består, förenade i 2 stater eller rikshälfter (se ofvan sp. 721), hvilka statsrättsligt höra samman under samma dynasti och genom vissa för gemensamma förklarade ärenden, men för öfrigt ega särskild författning, som är den representativ-monarkiska. För monarkiens båda rikshälfter gemensamma angelägenheter äro: 1) utrikesärenden jämte den diplomatiska och kommersiella representationen gent emot utlandet, äfvensom internationella fördrag, hvilka dock författningsenligt måste godkännas af de båda rikshälfternas representationer; 2) krigsväsendet och marinen (dock ej värnpligtslagarna och till följd deraf nödiga utgifter); 3) finansväsendet, med afseende på de gemensamma utgifterna, särskildt fastställandet af budgeten och pröfning af räkenskaper, som afse denna. Dessutom förvaltas följande ärenden, visserligen icke gemensamt, men efter samma, tid efter annan öfverenskomna grundsatser: de kommersiella angelägenheterna, särskildt tullagstiftningen, lagstiftningen rör. de med den industriella produktionen i närmaste samband stående indirekta skatterna, myntväsendet, värnpligten och de jernvägslinier, som beröra båda rikshälfternas intressen. — Siebenbürgen har i legislativt och administrativt hänseende fullständigt gått upp i Ungern; deremot eger Kroatien-Slavonien avtonomi beträffande inre förvaltning, kultus-, undervisnings- och rättsväsende. Gemensamma äro för Kroatien-Slavonien och de öfriga ungerska landen följande ärenden: kostnaderna för hofhållningen, lagstiftningen rör. värnpligt, finansväsende, mynt, mått och vigt, skydd för varumärken, literär och artistisk eganderätt, sjö-, handels- och vexelrätt, handelsangelägenheter, tullar, telegraf-, post- och jernvägsväsende, hamnar, sjöfart, gemensamma landsvägar och floder, lagstiftning rör. industri, föreningar, passväsende, statsborgareskap och naturalisering. 
Statsmaktens innehafvare i österrikisk-ungerska monarkien är en gemensam herskare, kejsaren af Österrike och konungen af Ungern (kejsaren-konungen), hvars tron är ärftlig inom dynastien Habsburg-Lothringen efter blandad successionsordning; kronan öfvergår nämligen, efter förstfödslorätt och linealsuccession, både på mans- och qvinnosidan, på den sistnämnda dock endast, om manliga tronarfvingar saknas. Kejsaren bekänner sig, enl. pragmatiska sanktionen, till rom.-katolska läran. Han aflägger vid regeringstillträdet ed på författningen, hvilket i Österrike sker i närvaro af riksrådets båda hus, i Ungern vid kröningen. Han bär predikatet »kejs. och kungl. apostoliskt majestät». Hans titel är alltefter förhållandet till sin omfattning af tre olika grader. I den fullständiga titeln 
page_number=371, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
nämnes han som kejsare af Österrike, konung af Ungern, Böhmen, Dalmatien, Kroatien, Slavonien, Galizien, Lodomerien, Illyrien och Jerusalem (om anledningen dertill se Jerusalem, sp. 1193) samt såsom ärkehertig af Österrike, storhertig af Toscana och Krakov, storfurste af Siebenbürgen och storvojevod af Serbien, hvarjämte han bär titel efter 18 hertigdömen, 3 markgrefskap, 5 furstgrefskap, 2 furstendömen, 4 grefskap, 3 herrskap samt dessutom har sig tillagdt åtskilliga etc. Den mindre lyder: »kejsare af Österrike, konung af Böhmen etc. och apostolisk konung af Ungern». Monarken har alla de rättigheter, som pläga tillkomma regenten i en konstitutionel stat. Han eger sålunda att sanktionera och promulgera lagar, antingen de äro antagna af riksrådet och riksdagen eller af någon landtdag, hvarjämte han har initiativ i lagfrågor. Han leder vidare förvaltningen i alla dess grenar och utnämner de högre ämbetsmännen, han sammankallar och åtskiljer riksrådet och landtdagarna o. s. v. 
Den österrikiska riksrådet och ungerska riksdagen tillkommande lagstiftningsrätten utöfvas, för såvidt det är fråga om för båda statsområdena gemensamma angelägenheter, af delegationerna, hvilka äro utskott af riksrådet och den ungerska riksdagen. Hvardera af dessa riksförsamlingar väljer en delegation af 60 personer, af hvilka 20 utses af hvardera öfverhuset och 40 af hvardera underhuset inom deras egen krets. Valet gäller för 1 år. De inkallas af monarken årligen (omvexlande till Wien och Budapest). Hvardera delegationen håller särskilda möten och fattar beslut efter absolut majoritet samt kan endast skriftligen meddela sig med den andra; vid skriftligt meddelande begagnar hvardera delegationen sitt språk med bifogad öfversättning. När båda delegationerna fattat lika beslut, gäller det såsom rikslag. Om genom skriftvexlingen efter tre försök öfverenskommelse ej kunnat ernås, har hvardera delegationen rätt att fordra gemensam sammankomst för att omrösta i frågan, hvarvid delegationernas ordförande skiftevis föra ordet. Minst 2/3 af hvardera delegationen skola vara närvarande. Men om den ena delegationen tillfälligtvis har flere ledamöter tillstädes än den andra, bortlottas de öfvertalige, så att lika många af hvardera delegationen komma att rösta. Till delegationernas verkningskrets hör att fastställa budgeten för den gemensamma förvaltningen, hvilken, sedan den erhållit monarkens underskrift, ej kan underkastas någon vidare pröfning eller diskussion i de skilda riksförsamlingarna, utan de bidragsqvoter, som falla på hvardera rikshälften, skola insättas i dess riksstat och de behöfliga medlen beviljas af riksrådet och riksdagen. Delegationerna kunna ock bestämma hur gemensamt lån skall upptagas, sedan riksråd och riksdag hvar för sig beslutit ett sådant. De hafva äfven rätt att kontrollera den gemensamma förvaltningen och i sammanhang dermed ställa den gemensamma riksministèren till ansvar för en riksrätt. Till denna väljer hvar delegation 24 lagkunniga män utom sin egen krets, men från den rikshälft den representerar. Af de domare, som den ena delegationen valt, skall den andra utesluta 12, och af de återstående 24 har den anklagade rätt att utesluta 12 (6 från hvardera rikshälften), då domstolen slutligen kominer att bestå af 12 medlemmar. Den ministeriella ansvarigheten har ännu icke inom monarkien påkallat någon anklagelse och dom inför riksrätt. Skulle en dylik process framdeles ifrågakomma, måste de båda rikshälfterna först komma öfverens om närmare bestämmelser rörande anklagelse, process och dom, hvilka hänvisats till framtida lagstiftning. 
Representationen i österrikiska statsområdet är dubbel: en gemensam representation för alla österrikiska land (riksrådet) och en för hvarje land särskildt (landtdagen). Riksrådet (<i>der reiehsrat</i>) består af två kamrar: herrehuset (<i>das herrenhaus</i>) och representanternas hus (<i>das haus der abgeordneten</i>). Medlemmar af herrehuset äro: myndiga prinsar af kejserliga huset (f. n. 21), myndiga hufvudmän för de inländska adelsslägten hvilka intaga en framstående ställning genom storleken af sina jordagods, och åt hvilka kejsaren förlänat ärftlig riksrådsvärdighet (f. n. 68), ärkebiskopar och biskopar med furstlig rang (f. n. 19) samt utmärkta män, hvilka för sina förtjenster om stat eller kyrka, vetenskap eller konst af kejsaren kallats till lifstidsledamöter af herrehuset (f. n. 121). Representanternas hus består af 353 för 6 år valda medlemmar, deraf 92 för Böhmen, 63 för Galizien, 37 för Nedre Österrike, 36 för Mähren, 23 för Steiermark, 18 för Tyrolen, 17 för Öfre Österrike, 10 för Schlesien, 10 för Krain, 9 för Dalmatien, 9 för Bukovina och 9 för Kärnten, 5 för Salzburg, 4 för Görz-Gradiska, 4 för Istrien och 4 för Trieste samt 3 för Vorarlberg. De väljas klassvis, d. v. s. valmännen delas i klasser, och hvarje sådan väljer ett visst antal riksdagsmän. Klasserna äro 4: de större godsegarna (i Dalmatien de högst beskattade och i Tyrolen större adliga godsegare jämte abboter och prostar); städer, köpingar och industriorter; handels- och industrikamrar; landskommuner. I de sistnämndas valklass väljas riksdagsmännen genom valda elektorer (1 på 500 innev.), i de öfriga valklasserna omedelbart. Valberättigad är hvarje österrikisk statsborgare, som fyllt 24 år och har valrätt till sitt lands landtdag (d. v. s. är myndig, välfrejdad, ej under det sista året åtnjutit fattigunderstöd, utan betalar en viss, mindre skatt, olika i olika land, minst 5 fl.). I första valklassen kunna äfven qvinnor och i aktiv tjenst varande militärer utöfva rösträtt, dock endast genom ombud. Valbar är den man, som minst 3 år varit statsborgare samt fyllt 30 år och har rösträtt till abgeordnetenhaus samt är valbar till landtdagen. Riksrådet sammankallas årligen af kejsaren, som utnämner talman och vice talman i herrehuset, hvaremot representanthuset sjelf väljer sina talmän. Till riksrådets verkningskrets höra följande ärenden: pröfning af handelstraktater och andra traktater, som förplikta landet eller enskilda medborgare, militärfrågor, statshushållningen, penning-, tull- och handelsväsende, kommunikationsangelägenheter, kredit-, bank-, privilegii- och näringslagstiftning, lagstiftning 
page_number=372, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
rörande mått och vigt, varumärkes- och mönsterskydd, medicinallagstiftning, lagstiftning rör. medborgarerätt, konfessionella förhållanden, förenings- och församlingsrätt, pressfrihet och skydd för literär eganderätt, undervisningsväsendet, hela kriminallagstiftningen och största delen af civillagstiftningen, rättsväsendet samt den centrala förvaltningen. Alla andra frågor höra under landtdagarnas kompetens, men dock kan en landtdag hänskjuta en viss fråga till riksrådets afgörande. 
Rätt att föreslå lagar ega regeringen och riksrådet. I trängande fall kan, när riksrådet ej är samladt, kejsaren under hela ministèrens ansvar utfärda provisoriska lagar, hvilka dock ej få afse någon förändring i statsgrundlagen eller medföra någon permanent utgift för statskassan eller någon föryttring af statsegendom. En sådan provisorisk lag måste framläggas för att godkännas af först sammanträdande riksråd. — För besluts fattande måste i herrehuset minst 40 och i representanthuset minst 100 medlemmar vara närvarande; i båda fordras absolut pluralitet. Grundlagsändringar kunna beslutas endast genom förstärkt majoritet (2/3 af de afgifna rösterna) och i representanthuset endast när minst hälften af medlemmarna är närvarande. Ministrarna äro ansvariga inför riksrådet (se nedan). De särskilda kronlandens representationer, landtdagarna, hvilka sammanträda en gång om året, bestå af ärkebiskoparna och biskoparna, rektorerna vid universiteten samt för 6 år valda ombud för större egendomsegare (i Tyrolen adliga större godsegare, i Dalmatien ombud för de högst beskattade), för städer, köpingar och industriorter, för handels- och yrkeskamrar samt för landskommunerna. De ega beskattningsrätt och rätt till lagstiftning för landet under kejsarens sanktion. Landtdagens lagstiftningsrätt är mycket olika för olika land och ganska vidsträckt: dess gränser kunna icke i allmänhet annorlunda bestämmas än så, att den omfattar allt, som ej uttryckligen är förbehållet åt riksrådet. — Om den ungerska rikshälftens representation se Ungern, sp. 1362–03. 
Kommunalförfattningen inom de i riksrådet representerade landen hvilar på rikslagen af d. 5 Mars 1862 och på kommunalförordningarna i de olika landen, hvarjämte för landshufvudstäderna och vissa andra städer gälla särskilda kommunalstatut. I hvarje kommun finnas ett kommunalutskott (i städer med särskilda statut kalladt »kommunalråd», »stadsråd», »stadskollegium») såsom beslutande och öfvervakande samt en kommunalstyrelse såsom förvaltande och verkställande organ i alla kommunens angelägenheter. Medlemmarna i utskottet väljas af de valberättigade för 3 (i Galizien för 6) år. Aktiv valrätt ega alla kommunens medlemmar, som äro österrikiska medborgare och erlägga direkt skatt, vidare själasörjare, offentliga ämbets- och tjenstemän, professorer och lärare, doktorer o. s. v. Valberättigade äro äfven valbara, om de fyllt 24 år, i Wien och andra städer 30 år. Kommunalstyrelsen, som består af borgmästaren och minst 2 andra medlemmar, väljes af utskottet, vanligen för 3 år; i städer med kommunalstatut träder i dess ställe en korporation (»magistrat», »bürgermeisteramt» etc.), som består antingen af endast tjenstemän eller dels af tjenstemän, dels af medlemmar i utskottet. Kommunens verkningskrets är dubbel: en sjelfständig, hvilken, omfattar allt, som berör kommunens egna intressen, och en öfverflyttad (af kommunalföreståndaren ensam ombesörjd), som består i förpligtelsen att medverka till statsförvaltningens ändamål. Kommuner af högre ordning äro <i>bezirke</i> (kretsar), hvilka hittills endast i Steiermark, Böhmen och Galizien hafva egna representationer och utskott, de senare såsom förvaltande organ. Om kommunalstyrelsen i Ungern se d. o. (sp. 1364). 
Statsförvaltningen utgår från kejsaren-konungen och utöfvas i hans namn af ministerierna och dem underordnade myndigheter. Till landsfurstens omedelbara tjenst stå kabinettskansliet för civila och militärkansliet för militära angelägenheter. Ministrarna för hvartdera statsområdet sammanträda, under monarkens eller ministerpresidentens ordförandeskap, till ministerråd för att öfverlägga om alla angelägenheter, som röra statsområdets allmänna intressen och ej tillhöra en enskild ministers område; i synnerhet öfverlägges om lagförslag, innan de till författningsenlig behandling framläggas för representationen. För förvaltningen af för båda rikshälfterna gemensamma ärenden finnas 3 gemensamma ministerier med säte i Wien: ministeriet för kejserliga huset och utrikes ärenden, rikskrigsministeriet och riksfinansministeriet (hvilket äfven har förvaltningen af de ockuperade turkiska provinserna Bosnien och Herzegovina), hvart och ett under en riksminister. Under det förstnämnda ministeriet lyda ej blott diplomatiska ärenden (inklus. konsulatväsendet), utan äfven firman Österrikisk-ungerska Lloyd (se ofvan), hus-, hof- och statsarkivet samt den orientaliska akademien i Wien. Den gemensamma härens och flottans förvaltning besörjes af rikskrigsministeriet, men vid sidan af den stående hären ega Österrike och Ungern hvar sin särskildt organiserade försvarsstyrka, landtvärnet, hvars utrustning och organisation tillkomma hvardera rikshälftens krigsministerier. För krigsmarinen finnes i rikskrigsministeriet en särskild sektion, hvars chef fungerar som flottans befälhafvare. För kontroll af de gemensamma ministeriernas kassa finnes en gemensam kontrollbyrå (»oberster rechnungshof») i Wien. 
Förvaltningen af de i riksrådet representerade landen handhafves i första instans af de 7 ministerierna i Wien: inrikes-, kyrko- och undervisnings-, handels-, jordbruks-, försvars-, justitie- och finansministeriet, hvart och ett med en minister som chef. Antalet ministrar är ej i lag bestämdt; f. n. (1894) finnas utom ministeriernas chefer en ministerpresident såsom förste minister och en minister utan portfölj. 
Ministrarna äro ansvariga för de regeringsåtgärder, som falla inom området för deras ämbetsverksamhet. Hvartdera af riksrådets båda hus har åtalsrätt; förslaget om åtal skall väckas i herrehuset af 20 och i representanthuset af 
page_number=373, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
40 medlemmar. Förslaget behandlas derefter af ett utskott, som har att anställa förberedande undersökning rörande anklagelsepunkterna samt afgifva utlåtande till vederbörande hus. Detta kan nu med 2/3 af de afgifna rösterna besluta åtal, hvarefter huset uppdrager åt 3 af sina medlemmar att uppträda som åklagare. Domen fälles af en riksrätt (<i>staatsgericht</i>), som bildas på det sätt att hvartdera af riksrådets båda hus väljer 12, oberoende, lagkunniga män från de i riksrådet representerade kronlanden. De valde få icke sjelfva tillhöra något af husen. Talet gäller för 6 år, så att domstolen alltid finnes till hands. Såväl de anklagade som åklagarna hafva rätt att hvardera utesluta intill 6 medlemmar, men om denna rätt icke alls eller icke fullständigt användes, minskas antalet domare genom lottdragning till 12. Dervid skall dock alltid iakttagas, att af domstolens medlemmar hälften är vald af hvardera kammaren. Endast med den anklagande kammarens bifall kan kejsaren benåda en dömd minister. — Ministrarna kunna deltaga i riksrådets förhandlingar och äfven vara medlemmar af något af husen. 
I spetsen för förvaltningen af kronlanden stå ståthållare (i de tio största) eller presidenter (i Bukovina, Kärnten, Krain och Schlesien) såsom chefer för resp. ämbetsverk (<i>statthaltereien</i> och <i>landesregierungen</i>). Under dessa fungera som politiska myndigheter i första instans 327 <i>bezirkshauptmannschaften</i> samt i 33 städer med egna kommunalstatut <i>kommunalämter</i> (magistrat etc.) med politisk förvaltning, frånsedt vissa ärenden; som i några större städer (Wien, Graz, Trieste, Prag, Brünn, Lemberg och Krakov) tillkomma polisdirektionerna att handlägga. Rörande förvaltningen i Ungern se d. o., sp. 1364. 
Rättskipning. De allmänna domstolarna i Österrike äro i högsta instans <i>oberster gerichts- und kassationshof</i> i Wien, i andra instans 9 <i>oberlandesgerichte</i> samt i första instans 68 domstolar (lands- och kretsdomstolar), de vid dem bildade jurydomstolarna (för brott, som drabbas af hårdare straff, för alla politiska brott samt pressförseelser) samt öfver 900 distriktsdomstolar, med en enda domare. Dessutom finnas särskilda domstolar, såsom handelsdomstolar i Wien och Prag, en domstol för handels- och sjörättsmål i Trieste, krigsdomstolar m. fl. <i>Reichsgericht</i> i Wien afdömer kompetenskonflikter mellan dömande och förvaltande myndigheter, mellan landsrepresentationerna och landtregeringarna o. s. v. samt afgifver prejudikat rörande tvistiga frågor i deri allmänna lagen. Verwaltungsgerichthof i Wien afdömer stridigheter mellan medborgare och administrativa myndigheter. Rörande domstolarna i ungerska rikshälften se art. Ungern, der den förändringen bör iakttagas att domstolarna i andra instans numera ökats till 11. 
Finanser. Inom monarkien finnas tre budgeter: en gemensam för hela monarkien och en för hvardera rikshälften. Kostnaderna för de gemensamma angelägenheterna (för utrikesärendenas förvaltning, för den stående hären och för flottan samt för ockupationen af Bosnien och Herzegovina) skola enligt 1867 års kompromiss fördelas mellan de båda rikshälfterna efter ett förhållande, som tid efter annan fastställes genom en af monarken sanktionerad öfverenskommelse mellan Österrik, riksrådet och ungerska riksdagen. Är ingen öfverenskommelse gjord, bestämmer monarken detta förhållande, dock endast för 1 år i sänder. Enligt nu gällande öfverenskommelse bestridas de gemensamma utgifterna i främsta rummet genom nettobehållningen af de för båda rikshälfterna gemensamma tullinkomsterna; hvad derutöfver fordras fylles genom skattebidrag från de båda rikshälfterna, så att först 2 proc. af detta belopp debiteras Ungern (för Militärgränsens förening dermed), och af återstoden bidrager den österrik. rikshälften med 70 proc. och den ungerska med 30 proc. (den förra erlägger följaktligen 68,6, den senare 31,4 proc.). Gemensamma lån kunna upptagas, och den sväfvande skulden, bestående i banksedlar, står under båda rikshälfternas solidariska garanti. De andra statsskulderna betraktas icke såsom gemensamma angelägenheter; dock lemna de ungerska landen för att betäcka räntor och amortering å den före 1868 kontraherade allmänna skulden ett årsbidrag af 30,312,920 fl. 
Den gemensamma budgeten för 1894 upptog  <i>utgifterna</i> till 147,925,992 fl., deraf utrikesministeriet  3,737,300  »  krigsministeriet 142,036,948  »  finansministeriet  2,025,100  »  kontrollbyrån  126,644  » och <i>inkomsterna</i> till 147,925,992 fl., deraf nettoinkomsterna af  tullarna  44,370,180  »  Ungerns 2-proc.- bidrag  2,017,566  »  de båda rikshälfternas qvoter  98,860,754  »  
Särskilda budgeten för 1893:   Österrike Ungern <i>statsutgifter</i> 610,384,406 fl. 486,183,521 fl. deraf hofvet  4,650,000 »  4,650,000 »  landtförsvaret.  19,025,765 »  12,217,482 »  statsskuld 154,769,615 » 131,041,760 » <i>statsinkomster</i> 612,511,620 fl. 486,653,643 fl. deraf grundskatt  36,110,000 »  35,806,000 » direkta skatterbyggnadsskatt  32,349,000 »  10,780,000 »  industriskatt  11,508,000 »  19,160,000 »  inkomstskatt  27,737,000 »  16,200,000 »  skatt å föreningar etc  ——   3,312,600 »  skatt på kapital och räntor  ——   4,025,400 »  transportskatt  ——   5,600,000 »  konsumtionsskatter 104,397,080 »  60,830,284 »  saltmonopol  21,395,581 »  15,303,263 »  
page_number=374, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
   Österrike Ungern  tobaksmonopol  85,297,750 fl.  49,598,637 fl.  stämpelafgifter  20,000,000 »  11,167,000 »  bötesmedel m. m.  36,067,000 »  18,200,000 »  lotterier  16,771,000 »  2,739,500 »  post och telegraf  34,701,000 »  14,186,000 »  statsjernvägar  88,406,840 »  32,506,583 »  
<i>Statsskulder</i> d. 1 Juli 1893: den allmänna statsskulden 2,823,79 mill. fl., den gemensamma sväfvande skulden (statspapper) 411,99 mill. fl., Österrikes skuld 1,219,18 mill. fl., Ungerns skuld (vid 1892 års början) 2,218,72 mill. fl. 
Försvarsväsendet undergick en fullständig ombildning efter de stora motgångarna 1866 och ordnades genom rekryteringslagen af 1868, hvilken utbyttes mot en ny och något strängare 1889, hvarpå följt enskilda organisationsförbättringar. — <i>Kejsaren</i> för högsta befälet öfver det förenade rikets hela krigsmakt, hvilken utgöres af riksarmén och hvardera riksdelens landtvärn (T. <i>landwehr,</i> Ung. <i>honved</i>). Till riksarmén gå kejsarens befallningar genom den inför delegationerna ansvarige rikskrigsministern, till landtvärnet genom hvardera riksdelens landtförsvarsminister, som är ansvarsskyldig inför hvardera riksdelens riksdag. Kejsaren biträdes dessutom närmast af sitt militärkansli. — <i>Riksarmén</i> utgöres af 15 armékårer med tillsammans 31 infanteri- och 4 kavalleridivisioner, båda slagen på 2 brigader med vexlande sammansättning, hvarjämte hvarje armékår förfogar öfver en kavalleribrigad (i allmänhet), en artilleribrigad (ej vid 15:de kåren), en ingeniörbataljon och trängtrupper, förutom staber och intendenturpersonal. Tillsammans utgöres <i>infanteriet</i> af 102 regementen om 4 bataljoner, 4 tre-bataljoners-regementen i Bosnien och Herzegovina samt 42 jägarebataljoner (af hvilka 12 tillhöra Tyroler-jägareregementet). Bataljonen har 4 kompanier och räknar på normal fredsfot 14 officerare och 371 man, på krigsfot 18 officerare och 900 man stridande, hvartill på fredsfot kommer en depotkader, på krigsfot en depot vid hvarje regemente. <i>Kavalleriet</i> uppgår till 42 regementen om 6 sqvadroner à 5 officerare och 150 beridna man, 1 pioniertropp och en depotkader. Hvarje <i>fältartilleribrigad</i> utgöres af 4 regementen om 4 batterier och 1 depotkader vid det 1:sta regementet (det 1:sta reg. är afsedt till kårartilleri; de öfriga reg. tilldelas hvar sin infanteri- och landtvärnsdivision); alla batterier hafva 8 kanoner i krig, 4 anspända i fred (alla 8 vid 45 batterier). Dertill komma ytterligare 8 ridande artilleridivisioner om 2 sex-kanons-batterier och 15 bergsbatterier. <i>Fästningsartilleriet</i> utgöres af 18 bataljoner, af hvilka 15 äro förenade i 6 regementen, <i>ingeniörtrupperna</i> af 15 pionierbataljoner samt 1 jernvägs- och telegrafregemente om 3 bataljoner, alla bataljoner på 4 kompanier. Trängtrupperna utgöras af 90 i fred ganska svaga trängsqvadroner, af hvilka 85 äro förenade i 3 regementen, delade i 5 divisioner. Det cisleithanska <i>landtvärnet</i> uppställer 92 bataljoner och 27 sqvadroner (16 regementen), det ungerska 94 bataljoner och 60 sqvadroner (10 regementen), af hvilken styrka bildas 7 infanteridivisioner i hvardera rikshälften och 3 ungerska kavalleribrigader. Arméns <i>fredsstyrka</i> uppgår till något mera än 300,000 man förutom officerare, dess <i>krigsstyrka,</i> med inberäkning af landtvärnet, till 750,000 man infanteri, 60,000 man kavalleri och 1,912 kanoner, hvartill komma depoter och af landstorm bildade besättningstrupper. — <i>Rekryteringen</i> grundar sig på allmän värnpligt och är bestämd genom fyra olika värnpligtslagar af år 1889, hvilka gälla för olika delar af monarkien. Förpligtelsen till krigstjenst inträder med det kalenderår, då man fyller 21 år. De, som tilldelas riksarmén, förblifva i allmänhet i tjenstgöring 3 år och tillhöra derefter reserven 7 år, landtvärnet 2 år och landstormen (<i>landsturme</i>) 10 år. Öfriga godkända värnpligtige ingå direkt i landtvärnet, hvilket de då tillhöra i 12 år (deraf i Österrike l, i Ungern 2 år vid den aktiva delen), eller i riksarméns eller landtvärnets ersättningsreserv (<i>ersatzreserve</i>). Unga män om 19 och 20 års ålder tillhöra dessutom landstormen. Manskap af riksarméns reserv kan inkallas till tre öfningar om högst 4 veckor; riksarméns och landtvärnets ersättningsreserv utbildas i en 8 veckors rekrytskola och kan sedan inkallas till tre öfningar om högst 4 veckor. En del manskap vid österrikiska landtvärnet (mest frivilliga) undergår ett års utbildning; allt manskap vid ungerska landtvärnet tjenstgör två år (eller endast 19 månader), hvarpå följa repetitionsöfningar. Dessutom antagas ett-års-frivillige, hvartill fordras ganska enkla prof. Hela monarkien är indelad i 102 rekryteringsområden, ett för hvarje infanteriregemente, som derifrån erhåller rekryter och ersättningsmanskap, hvartill komma ett område för Tyroler-jägareregementet, 3 dylika vid Adriatiska hafvet för flottan samt 4 i Bosnien och Herzegovina för dessa båda lands gemensamma trupper. — <i>Korpraler och underofficerare</i> utses bland manskapet och utbildas vid trupperna; de tjena på samma vilkor som manskapet, om än med något högre aflöning, samt ega efter viss tids tjenstgöring företrädesrätt till en del civila befattningar. — En mindre del <i>officerare</i> erhålles från militärakademien i Wiener-Neustadt eller tekniska militärakademien i Wien (för artilleriet och ingeniörväsendet) med treårig kurs, men största delen utgår från kadettskolorna, 16 till antalet, förutom Ludovika-akademien i Budapest (afsedd för ungerska landtvärnet), med i regeln fyraårig kurs, till hvilken inträde kan ske vare sig med eller utan föregående militärtjenst; äfven kan under vissa förhållanden officersexamen afläggas vid dylik skola utan genomgående af densamma. Efter viss tids tjenst såsom »cadet-offizier-stellvertreter» sker officersbefordran. Särskilda skolor finnas, hvilka förbereda till den examen, som utgör vilkor för befordran till major. — <i>Generalstaben</i> utgör en sluten kår med egen befordringsrätt och föga samband 
page_number=375, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
med armén. Den omfattar omkr. 300 officerare förutom 174 tillkommenderade (»adjoint»). För inträde fordras genomgående af krigsskolan (krigsakademien) eller den högre artilleri- och ingeniörskolan samt genomgången proftjenst. — <i>Beväpningen</i> utgöres af det 1888 antagna geväret af Manlichers modell med 8 mm:s kaliber och laddning med paket om fem patroner samt af bronskanoner af Uchatius' modell med bakladdning och 9 cm:s kaliber. Kavalleriet för sabel och repeterkarbin (Manlicher). — <i>Beklädnaden</i> är mycket enkel: kepy (kask för dragoner), kort klädesblus med ståndkrage och utan knappar (dolman för husarer) i olika färger, blågråa byxor (för större delen af trupperna), åtsittande med kängor för ungrarna; allt kavalleri har dessutom pels. <i>Utredningen</i> är ny sedan slutet af 1880-talet och ändamålsenlig. — <i>Remonteringen</i> besörjes antingen af trupperna sjelfva eller af permanenta remonteringskommissioner, och unga remonter uppställas i remontdepoter. Hären förses med hästar hufvudsakligen från Ungern. Beridna officerare kunna uttaga hästar ur trupperna. I krigstid reqvireras felande hästar för mobiliseringen. — Truppernas <i>utbildning</i> bedrifves med omsorg och afslutas årligen med manövrer i större eller mindre omfattning. C. O. N. 
<i>Det fasta försvaret.</i> Vid <i>Adriatiska hafvet</i> äro hamnarna Lissa, Cattaro, Ragusa och Pola befästa, de båda sistnämnda med tidsenliga fort och batterier såväl mot sjö- som landsidan. Trieste är deremot numera som sjöfästning af ingen betydelse. Mot <i>vestra gränsen</i> finnes det med s. k. Maximiliantorn befästa lägret vid Linz i Donaus dalgång, hvilket spärrar passet mellan Steiermarks och Böhmens berg. Tornen på högra stranden äro emellertid nu uppgifna och delvis raserade; på venstra stranden bilda de brohufvud för förstaden Urfach. Å vägarna genom <i>Tyrolen</i> finnas spärrfästena Pass Lueg och Kufstein. Passen mot <i>Schweiz</i> spärras af forten Gamagoï, Strino, Rochetta och Lardaro samt mot <i>Italien</i> af befästningarna vid Riva, Val, Arsa och Primiero samt bakom dem inuti landet af lägerfästningen Trient och spärrfästet Franzensfeste. De gamla fästningsverken vid Prag, Theresienstadt, Josephstadt och Königgrätz i <i>Böhmen</i> äro numera såsom försvarsverk utan betydelse. <i>Mähren</i> har ett starkt befäst läger vid Olmütz. <i>Galizien</i> har fästningarna Jaroslav och Przemysl, hvilka tillsammans bilda en befäst region, och Zaleszczyki samt den starka lägerfästningen Krakov. <i>Ungern</i> har i Komorn en betydande vapenplats vid Waags sammanflöde med Donau, en centralfästning för hela Ungerns försvar. I Duklapasset på återtågslinien från Galizien ligger spärrfästet Eperies. Mot <i>Rumanien</i> skyddas gränsen af fästningen Karlsburg i Siebenbürgen, mot <i>Serbien</i> af Temesvar i Banatet och mot <i>Bosnien</i> af Petervardein, Essek och Gradiska i det forna Militärgränsen. I <i>Kroatien</i> finnes en befäst plats, Karlstadt. Under 1866 års krig uppfördes till Wiens försvar det förskansade lägret vid Florisdorf, som sedermera blifvit utvidgadt och förstärkt. O. A. B. 
<i>Flottan</i> räknade 1893 2 pansrade tornfartyg (med 43 kanoner), 8 pansrade kasemattskepp (212 kanoner), 1 pansarfregatt (29 kan.), 2 fregatter (48 kan.), 7 korvetter (73 kan.), 6 kanonbåtar (29 kan.), 17 kryssare (200 kan.), 65 torpedobåtar (96 kan.), 5 trainskepp (4 kan.), 4 Donaumonitorer (4 kan.), 5 ångfartyg för kustbevakningen (15 kan.), 6 fartyg för hamn- och kusttjenst (13 kan.), sammanlagdt 128 fartyg, om 126,123 tom, 177,090 indik. hästkrafter, med 232 större (öfver 10 cm. kaliber) och 524 mindre kanoner samt 12,080 mans besättning. Dessutom funnos 9 skolfartyg (37 kan., 637 man), 5 hulkar (335 man) och 2 kuttrar. Flottans manskap rekryteras i de 3 rekryteringsområdena Zara, Trieste och Fiume. Tjenstetiden utgör 10 år, deraf 3 år i aktiv tjenst, 7 i reserven. Matroskåren i Pola består af 2 depoter, hvardera om 6 kompanier. Fredsstyrkan utgör i rundt tal 6,900 man, krigsstyrkan omkr. 13,800 man. Sjöofficerskåren utgör i fred omkr. 540 officerare och kadetter, i krig omkr. 760. Den förnämsta krigshamnen och sjöfästningen är Pola. Den nyinrättade krigshamnen Sebenico har skeppsgossestation med skolskepp. Gravosa, Ragusas förhamn, är marin- och kolstation. Andra marinstationer äro Cattaro, Wien och Budapest. Marinakademien är i Fiume, marin- och maskinistskola i Pola. 
Det österrikiska riksvapnet är tredubbelt. Det lilla är en svart, tvehöfdad, krönt örn med utbredda vingar, gyllene näbb, röd tunga och gyllene klor, hållande med den högra foten svärdet och spiran, i den venstra riksäpplet; öfver hufvuden sväfvar kejsarekronan. På bröstet bär örnen det k. k. familje- och husvapnet i en treklufven sköld; i det högra fältet (guld), ett upprättstående, åt höger vändt, rödt, krönt lejon- (Habsburg), i det mellersta (rödt), en silfvertvärbjelke (Österrike), i det venstra (guld), en röd snedbjelke med tre silfverörnar (Lothringen). Familjevapnet omgifves af Gyllene skinnets, Maria Teresia-, Stefans-, Leopolds- och Jernkrone-ordens insignier. Det medelstora vapnet har på örnens utbredda vingar och stjert de österrik, provinsernas elfva vapensköldar. Det stora vapnet innehåller i den gyllene hufvudskölden kejsareörnen, som på bröstet bär en två gånger delad och två gånger klufven sköld, hvars nio sektioner åter äro delade i flere fält, hvilka bära kejsarehusets, provinsernas och öfriga i kejsarens stora titel uppräknade lands vapen. Hufvudskölden är betäckt af kejsarekronan, omgifves af de nämnda riddareordnarnas insignier och hålles af tvänne gyllene, svartvingade gripar med utsträckt röd tunga och svart hals. Riksfärgerna äro svart och gult. Krigsflaggen innehåller tre horisontala band: rödt, hvitt, rödt, med österrikiska husvapnet i det mellersta, hvita fältet. Handelsflaggen är på tvären tudelad. Den ena delen har liksom krigsflaggen tre horisontala band, rödt, hvitt, rödt, med det österrikiska vapnet i midten; den andra har tre horisontala band, rödt, hvitt, grönt, med ungerska vapnet i midten. — Riddareordnarna äro 8: Gyllene skinnets orden (stiftad 1429 l. 1431 af hertig Filip den gode af 
page_number=376, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
Burgund), den militäriska Maria-Teresia-orden (1757), den ungerska S:t Stefans-orden (1764), Leopolds-orden (1808), Jernkroneorden (1805 och 1816), Frans-Josefs-orden (1849), den militäriska Elisabet-Teresia-orden (stiftad 1750 af kejsarinnan Elisabet Kristina, kejsar Karl VI:s enka, förnyad 1771 af kejs. Maria Teresia) och Stjernkors-orden (stiftad 1668 af kejsar Ferdinand II:s enka Eleonora och afsedd för högadliga damer), hvarjämte finnas flere förtjenst- och hederstecken. 
<i>Historia.</i> Det är ej fullt utredt till hvilken stam de menniskor hörde, som i förhistorisk tid bebodde Ö:s land, och hvilka hade sitt tillhåll dels i berghålor, dels på pålbyggnader i Alpsjöarna. De första historiska uppgifterna om dessa land härröra från de närmaste århundradena före Kristi födelse. Då innehade <i>keltiska</i> stammar (bojer, räter, noriker och karner) Högalpernas område; i nejden mellan Östalperna och Donau bodde <i>keltisk-illyriska</i> blandningsfolk, och <i>illyriska</i> stammar bebodde det södra Karstlandet och Adriatiska kusten. Norr om Donau, i böhmisk-mähriska höglandet, utbredde sig <i>germaner</i> (<i>markomanner</i> och <i>qvader</i>) och mellan dem enstaka keltiska folk; låglandet n. om Karpaterna var hemvist för <i>sarmaterna.</i> I 2:dra årh. f. Kr. bemäktigade romarna sig Adrias östkust (äfven de öfrige illyrerna kufvades efter häftigt motstånd), derefter under Augustus räter och noriker, och Donau blef Romerska rikets norra gräns. Landet delades i provinserna Raetia (v. om Inn), Noricum (från Inn till Passau — Mur) samt Pannonia (till Donaus lopp mot s.). Landsträckan s. om Sava hörde till Dalmatien och Istrien till Italien. Romersk civilisation infördes der; vägar och städer anlades, bl. a. Wien (Vindobona), Salzburg (Juvavum), Trieste (Tergeste), Linz (Lentia) och Trident (Tridentum). Redan under 2:dra årh. e. Kr. började kristendomen intränga. De keltiska och illyriska folken blefvo småningom fullt romaniserade. Men romarnas försök att utbreda sitt välde n. om Donau misslyckades; deremot trängde markomannerna ofta härjande in på det romerska området. Särdeles farligt blef för romarna det stora markomannerkriget (165–180), under hvilket germanerna trängde ända fram till Aqvileja. Vid denna tid slogo vandalerna sig ned i nuvarande Nedre och Öfre Ö., hvarifrån de i förbund med markomanner, qvader och jazyger plundrade det romerska landet. Under det 3:dje årh. intogo heruler, rugier, scirrer, turcilinger och langobarder Karpater-höglandet. Till skydd mot dessa och andra germanfolk upptogo romarna germaner inom sitt rike till gränsvakter mot deras stamförvanter, och på detta sätt började högra Donau-stranden alltmer att germaniseras. Snart kufvade hunnerna i slutet af 300-talet hela detta område, under det att vandalerna drogo mot v. Efter Attilas död, då hunnerriket upplöstes, stannade gepiderna i Teislandet, östgoterna i Pannonien. Markomannerna funnos sannolikt ännu qvar i Böhmen, men qvaderna försvinna alldeles, och deras gamla hemland, Mähren, intages af rugier, ö. om hvilka herulerna bodde. Efter Vestromerska rikets undergång (476) beherskade Odovakar en tid dessa land, hvilka efter hans fall utgjorde en del af östgoternas rike. Då detta snart efter Teoderiks död upplöstes, intogo langobarderna Pannonien, under blodiga krig med de ö. om Donau boende gepiderna, hvilka strider slutade med gepidernas undergång. Deras gamla område intogs då af langobardernas bundsförvanter i krigen, <i>avarerna,</i> hvilka, då langobarderna snart (568) tågade till Italien, utbredde sig äfven öfver Pannonien och Noricum. Öfver Rätien utbredde sig samtidigt de germanske bajovarerna (bajrarna), hvilka dock snart råkade i beroende af frankerna. — Avarerna, som i öfver 200 år innehade största delen af de nuv. österrikiska landen, tillhörde den ural-altaiska folkgruppen och voro ett vildt ryttarefolk, som plundrande framträngde ända till Konstantinopels portar och långt in i vestra Europa. Slutligen besegrades de fullständigt af Karl den store (791–795), som derigenom utbredde det frankiska rikets gränser till Donaus lopp mot söder. Under avarerväldets tid inträffade de slaviska folkens invandring i de österrikiska landen. I slutet af 600-talet började <i>slovenerna</i> slå sig ned i Nedre Ö., Steiermark, Krain och Kärnten ända till öfre Drava. Efter år 600 inträngde <i>serberna</i> och <i>kroaterna</i> (chrovater) med avarernas samtycke i sina nuvarande boplatser och befolkade äfven Dalmatien och Istrien (der tillsammans med slovener). När <i>tsjecherna</i> inryckte i Böhmen och <i>moraverna</i> i Mähren och nuv. Ungern är ej med säkerhet kändt; senast skedde det mot slutet af 600-talet. — Alla dessa stammar voro i början avarernas undersåtar, men de förenade sig under franken Samos ledning och lyckades göra sig fria (624). Samo blef då konung öfver ett stort rike, som föll sönder efter hans död. Alla de skilda stammarna kommo sedan under Karl den stores spira. I de nyförvärfvade östra gränstrakterna af sitt rike upprättade denne två markgrefskap, af hvilka det södra hette Friuli och det norra Östmark. Friuli omfattade södra delen af nedre Pannonien mellan Drava och Sava, vestra delen af Steiermark, Krain, östra Tyrolen, Liburnien, Istrien, Dalmatien och det egentliga Friuli (Venetien). Östmark bestod af landet mellan Enns och Raab, vestra Ungern till Drava och norra Kärnten. Till det alldeles förödda Östmark inflyttades då franker, sachsare och bajrare. Då Karl den stores rike delades (843), blefvo nu ifrågavarande land delar af Ludvig den tyskes rike och styrdes efter Ludvigs död (876) af hans son Karlman och sonson Arnulf, som efterträddes i öfre Pannonien af Luitbold och i Östmark af Aribo. Vid denna tid — omkr. år 900 — inryckte <i>magyarerna</i> i nedre Pannonien, besegrade och dödade Luitbold, öfversvämmade Östmark och trängde härjande in i Bajern, Thüringen och Sachsen. I fast besittning behöllo de till en början landet ö. om Enns. Men efter deras nederlag på Lechfältet (955) drefvos de tillbaka, och tyska markgrefvar uppträdde åter i Kärnten och Östmark. I det senare landet innehade Burchard denna värdighet. 
page_number=377, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
 <i>Östmark</i> (<i>Österrike</i>) <i>under babenbergarna</i> (976–1246). Burchard efterträddes af Luitpold I af <i>Babenberg</i> (976–994), med hvilken denna berömda ätt tillträdde herraväldet öfver Östmark, närmast såsom län under Bajern. Residenset var till en början den från magyarerna eröfrade staden Melk. Hans son Henrik (994–1018) utvidgade landet till Wiener Wald och n. om Donau mellan Kamp och March. Från år 995 betecknades babenbergarnas land med namnet Österrike. Henriks broder Adalbert den segerrike (1018–55) flyttade gränsen till Leitha, och ytterligare landvinningar gjordes af dennes son Ernst den tappre (1055–75) och sonson Leopold II (1075–96). Dennes son Leopold III den helige (1096–1137) gifte sig med enkan efter den hohenstaufenske hertigen Fredrik af Schwaben, hvarigenom babenbergarna blefvo nära befryndade med den nya kejsareätten. Konung Konrad III gaf också åt Leopold IV (1137–41) Bajern, hvilket land fråndömdes welferna; dock återlemnades det till denna ätt af Leopold IV:s broder Henrik Jasomirgott (1141–77) mot det att Österrike blef hertigdöme och befriades från sitt gamla beroende af Bajern. Henrik gjorde Wien till landets hufvudstad. Hans son Leopold V den dygdige (1177–94) vann Steiermark och Öfre Österrike, sedan den hertigliga ätten i dessa land utslocknat 1192. Han deltog i det tredje korståget, men återvände redan 1191, sedan han råkat i tvist med Richard Lejonhjerta. När Richard i slutet af 1192 på sin hemresa från Palestina for genom Österrike, greps han af Leopold och insattes på Dürrenstein samt utlemnades till kejsaren år 1194 mot en summa af 150,000 mark. Äfven sonen Fredrik I den katolske (1194–98) företog ett korståg, på hvilket han dog. Hans broder Leopold VI den ärorike (1198–1230) är den mest lysande af babenbergarna. Under tronstriderna efter Henrik VI:s död höll han sig alltid till den starkare parten och slutade sålunda som vän till kejsar Fredrik II. Han företog ett korståg till Spanien 1212 och till Egypten 1217 och lyckades sedan för någon tid försona kejsaren och påfven, 1230. För sina lands inre utveckling arbetade han med ifver och framgång. Handeln uppblomstrade, och samtidigt var hans hof en bildningens medelpunkt. Hans son Fredrik II den stridbare (1230–46) låg under hela sin regering i ständiga krig mot sina grannar, mot kejsaren och äfven mot sina undersåtar. Han förklarades derför 1236 i riksakt och fråndömdes sina land, men lyckades till sist behålla dem och försonade sig 1240 med kejsaren, hvilken 1245 förlänade honom Krain, hvilket land han hade ärft 1234 efter markgrefveslägtens utslocknande. Fredrik stupade i ett krig mot Ungern och var den siste af sin ätt. 
<i>Det österrikiska interregnum</i> (1246–82). Efter babenbergarnas död utbröto häftiga strider om deras besittningar mellan olika arfspreten-denter. Slutligen lyckades det Ottokar af Böhmen att under 1250- och 1260-talen småningom rycka till sig det ena landet efter det andra, och han kom 1269 i besittning äfven af Kärnten, största delen af Krain och Friuli. Äfven kejsarekronan sökte han vinna, men kurfurstarna valde i stället grefve Rudolf af Habsburg. Då Ottokar icke ville erkänna honom, drog Rudolf emot honom och tvang honom 1276 att afstå från Kärnten, Krain och Friuli, och då Ottokar följande år å nyo grep till vapen, stupade han 1278 i slaget vid Jedenspeugen (Dürnkrut) på Marchfältet. Alla de babenbergska länen indrogos då till kronan, men Ottokars son fick behålla Böhmen och Mähren. Till en början lemnade Rudolf Österrike åt Bajern, men 1281 åt sin son Albrekt, och sedan kurfurstekollegiet dertill lemnat sitt samtycke, insattes Rudolfs söner Albrekt och Rudolf högtidligen d. 27 Dec. 1282 till herrar öfver Österrike, Steiermark och Krain, men genom den s. k. Rheinfeldzenhusordningen 1283 förordnades, att Albrekt ensam skulle utöfva regeringsmyndigheten. Kärnten lemnades till grefve Meinhard af Tyrolen. 
<i>Österrike under habsburgarna</i> (1282–1780). Albrekt I (1282–1308) egde utom dessa nyförvärfvade land äfven habsburgarnas gamla besittningar v. om Bodensjön på båda sidor om Rhen, hvilka sedermera brukade kallas Främre Österrike. Hans försök att utvidga sitt välde i Schweiz misslyckades (se Schweiz, sp. 755). Albrekt, som äfven var kejsare (1298–1308), mördades af sin brorson och efterlemnade fem söner, af hvilka Fredrik I den sköne (1308–30) och Leopold I den ärorike (1308–26) voro myndiga och öfvertogo tillsammans regeringen, den förre i de östra landen, den senare i de vestra. Fredrik sökte efter Henrik VII:s död vinna kejsarekronan och invecklade sig derför i krig med den valde kejsaren, Ludvig af Bajern, men blef tillfångatagen vid Mühlberg 1322 och återfick friheten först efter tre år. Leopold, som sökte återtaga Schweiz, led nederlaget vid Morgarten 1315. Efter Fredriks död öfvertogs regeringen af hans två yngre bröder Albrekt II den vise l. den lame (1330–58) och Otto den glade (1330–39). Deras politik bestämdes af rivaliteten mellan de tre mäktiga husen Wittelsbach, Habsburg och Luxemburg, hvilka voro grannar, och hvilka alla sökte utvidga sina områden. Till en början gällde det hvilken som skulle vinna Tyrolen och Kärnten, hvars fursteslägt just nu utslocknade. Kärnten kom 1335 till Österrike, men Tyrolen till Bajern. Albrekts son Rudolf IV stiftaren (1358–65) lyckades dock 1364 vinna Tyrolen; äfven sökte han genom s. k. arffördrag bereda sin ätt successionen i Ungern, Böhmen och Görtz. Sitt tillnamn erhöll han såsom grundläggare af Stefansdomens långhus (1359) och af Wiens universitet (1365). Han är den förste habsburgare, som begagnade titeln <i>ärkehertig.</i> Hans båda bröder Albrekt III med hårpiskan och Leopold den fromme regerade 14 år gemensamt (1365–79) och vunno under denna tid delar af Krain och Istrien. Derefter delade de sina land. Albrekt behöll Österrike; allt det öfriga – Steiermark, Kärnten, Tyrolen, Krain, Istrien samt besittningarna i Schwaben 
page_number=378, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
och Elsass — tillföll Leopold. På detta sätt uppstodo två slägtlinier. 
A) <i>Albertinska linien.</i> Albrekt III dog 1395 och efterträddes af sonen Albrekt IV (1395–1404), som lyckades från sin kusin återtaga Krain. Hans samtid kallade honom <i>Mirabilia mundi</i> (»verldens under») till följd af ett farligt vallfärdståg, som han gjort till Palestina. Sonen Albrekt V (1404–39) slöt sig liksom fadern till de luxemburgske kejsarna och blef kejsar Sigismunds svärson. I hemgift fick han Mähren och efter svärfaderns död, 1437, valdes han till konung af Ungern och Böhmen samt till tysk konung (under namn af Albrekt II). Han dog dock snart derefter. Hans postumeson, Ladislaus (1440–57), behöll sin faders arfland, men både Ungern och Böhmen behöfde myndiga regenter. I Böhmen var han dock konung till namnet, men landet regerades af Georg Podiebrad; i Ungern deremot valde man en polsk prins, men efter dennes död, 1444, hyllades Ladislaus, ehuru landets verklige styresman var Johan Corvinus Hunyadi. Med Ladislaus utslocknade den albertinska linien; Böhmen och Ungern gingo åter förlorade för habsburgarna. 
B) <i>Leopoldinska linien.</i> Dess stiftare, Leopold III (1379–86), förvärfvade Feldkirch, Bludenz, Hohenberg, Breisgau samt andra områden i Schwaben och äfven Trieste (1382). Han stupade i strid mot schweizarna, vid Sempach (1386). Efter hans död regerade hans fyra söner gemensamt. De voro Vilhelm den äregirige (1386–1406), Leopold IV den tjocke (1386–1411), Ernst den jernhårde och Fredrik IV med den tomma fickan. Men sedan de båda förstnämnde voro döda, delade Ernst och Fredrik besittningarna så, att Ernst fick Steiermark, Kärnten och Krain, Fredrik Tyrolen och områdena i Elsass, Schweiz och Schwaben. På detta sätt delades den leopoldinska linien 1411 i två, den steiriska och den tyrolska. 
a) <i>Steiriska linien.</i> Ernst dog 1424 och efterlemnade tre söner, Fredrik V (såsom kejsare Fredrik III), Albrekt VI och Ernst, som dock dog redan 1432. Fredrik valdes 1440 till romersk konung (efter sin frände Albrekt II). Med sin broder Albrekt delade han arflanden så, att han sjelf behöll Steiermark, Kärnten och Krain, medan Albrekt fick Främre Österrike. Efter Ladislaus död, 1457, delades arfvet efter honom så, att Fredrik fick Nedre och Albrekt Öfre Österrike, hvaremot den tyrolska linien fick Fredriks besittningar i Nederländerna. När Albrekt dog utan barn, 1463, kom Öfre Österrike åter till Fredrik (d. 1493). Äfven Ungerns och Böhmens kronor sökte denne vinna, men utan framgång. Deremot vann den habsburgska makten en vigtig tillväxt genom hans son Maximilians gifte 1477 med Maria af Burgund, arftagerska till Bourgogne, Franche-Comté och Nederländerna, af hvilka land dock Bourgogne stannade i franske konungens händer. 
b) <i>Tyrolska linien.</i> Fredrik IV med den tomma fickan (d. 1439) förlorade Aargau och Kyburg i Schweiz. Hans son Sigismund (1439–90) låg i strid med påfven, blef bannlyst och förlorade till schweizarna Thurgau. Han abdikerade 1490 till förmån för sin kusins son Maximilian. 
<b>Maximilian I</b> (1490-1519), som 1493 efterträdde sin fader, förenade sålunda åter alla de habsburgska landen, sedan de öfriga grenarna af huset nu hade utslocknat, och till dem hade kommit de burgundiska landen. År 1496 förmälde han sin 18-årige son Filip med Johanna, dottertill Ferdinand af Aragonien och Isabella af Kastilien, och förberedde således det stora spanska-väldets öfvergång till habsburgarna. En ny tillväxt erhöllo hans arfland 1500, då Görtz, Gradiska, Mitterburg och Pusterdalen tillföllo honom efter den Görtzska grefveslägtens utslocknande. 1507 fick han af Bajern Rotenberg, Kufstein och några andra smärre områden. Slutligen förmälde han sin sonson Ferdinand med en prinsessa af Böhmen-Ungern, hvarigenom utsigter till dessa lands förvärfvande öppnades. Wiens universitet understödde han kraftigt, och studentantalet steg till 7,000. — (Om hans och alla hans efterträdares verksamhet såsom tyska kejsare till 1806 se Tyskland, sp. 1163 ff.) Hans sonsöner Karl I (såsom kejsare Karl V) och Ferdinand I regerade i de österrikiska landen gemensamt till 1522. Redan 1521 hade emellertid ett delningsfördrag uppgjorts mellan bröderna; men då detta väckta missnöje, uppgjordes ett nytt d. 30 Jan. och d. 7 Febr. 1522 i Bruxelles, enligt hvilket Ferdinand fick alla de tyska habsburgska besittningarna. Ferdinand I (1522–64) blef 1527 äfven vald till konung i Böhmen och Ungern, ehuruväl turkarna eröfrade större delen af det senare riket. Under detta krig belägrade de Wien 1529 och härjade både i Österrike och i Ungern, på ett ohyggligt sätt. Vid samma tid utbredde sig reformationen hastigt i arflanden. Snart bekände sig större delen af adeln i Österrike, Steiermark och Kärnten till den nya läran, och det lägre folket följde detta exempel. I Ungern och Böhmen gick det på samma sätt, i synnerhet i det senare landet. Ferdinand, som var uppfostrad i Spanien, sökte i början med våld nedslå kätteriet; men då han såg, att detta ej lyckades, beslöt han att tolerera hvad han ej kunde hindra. Han företog sig att dela sina land mellan sina tre söner så, att Maximilian, som redan under faderns lifstid valts till romersk konung och tronföljare i Ungern och Böhmen, dessutom erhöll Österrike, Ferdinand fick Tyrolen och Främre Österrike och Karl Steiermark, Kärnten, Krain och Görtz. Så uppstodo åter tre regerande linier. 
A) <i>Österrikiska linien.</i> Maximilian II (1564–76) fick ett nytt krig med turkarna, hvarunder Miclós Zrinyi med stor tapperhet försvarade Sziget. Maximilian var protestantismen mycket bevågen och gaf adeln fri religionsöfning. Hans äldste son, Rudolf II (1576–1612), saknade allt intresse för sina regeringsåligganden och sysselsatte sig i stället med astrologi och alkemi. Missnöjet dermed framkallade oroligheter i kronlanden och förmådde ärkehertigarna att 1606 förklara kejsaren oskicklig till 
page_number=379, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
regent och att utse Mattias, den äldste af hans bröder, till familjens öfverhufvud. Kejsaren måste då lemna åt honom Österrike, Mähren och Ungern (1608). Af oenigheten mellan Mattias och Rudolf begagnade protestanterna sig för att skaffa sig full religionsfrihet. Sålunda måste Rudolf 1609 utfärda »majestätsbrefvet» för Böhmen. År 1611 tvang Mattias kejsaren att äfven afträda Böhmen och dess biland. Straxt derpå afled Rudolf. Mattias (1612–19) var redan en gammal man och leddes helt och hållet af kardinal Klesl. Som han var barnlös, adopterade han sin kusin Ferdinand af Steiermark. Han upplefde det trettioåriga krigets början. Med honom utslocknade hans ättelinie. 
B) <i>Tyrolska linien.</i> Ferdinand (1564–95) var förmäld med den för sin skönhet frejdade Philippine Welser, dotter till en patricier i Augsburg. Han undertryckte med våld protestantismen i sina land. Med honom utslocknade hans legitima linie, och Tyrolen öfvertogs af en af kejsar Rudolfs bröder. 
C) <i>Steiriska linien.</i> Karl (1564–90) var mild och tolerant och gaf derför religionsfrihet icke blott åt adeln, utan äfven åt flere större städer i hertigdömet. Han grundlade universitetet i Graz, 1586. Hans son Ferdinand II (1590–1637) hade fått sin bildning vid jesuithögskolan i Ingolstadt och hade derigenom blifvit en dödsfiende till reformationen. Sedan han sjelf öfvertagit regeringen, 1596, och styrkt sig för sitt kall genom vallfärd till Loreto och Rom, började han 1598 utrota det hatade kätteriet. Utöfningen af den nya läran förbjöds, de protestantiska skolorna stängdes, och presterna befalldes lemna landet inom fjorton dagar. Den, som ej ville återvända till katolicismen, kunde få sälja sin egendom och, sedan han till fursten lemnat en tiondedel, med återstoden draga till främmande land. På detta sätt utrotades alldeles protestantismen. Ferdinand valdes till konung i Böhmen (1617) och Ungern (1618); dock måste han först med ed lofva att respektera folkens andliga och verldsliga rättigheter. Efter Mattias' död innehade Ferdinand sålunda alla de tyska habsburgska landen och valdes äfven till kejsare. Med samma konseqvens som förut i hertigdömet sökte han nu utrota protestantismen i de öfriga kronlanden, ja i hela Tyskland, dertill eggad af sina ledare, jesuiterna, och specielt af sin biktfader, Lämmerman. Men derigenom framkallade han det trettioåriga kriget, hvars slut han icke upplefde. Hans son Ferdinand III (1637–57) måste i Westfaliska freden af sina arfland afstå till Frankrike Sundgau och fästningen Breisach i Elsass. Han regerade för öfrigt i alldeles samma anda som fadern. Hans son Leopold I (1657–1705) hade att bekämpa uppror i Ungern och invecklades derigenom i krig med turkarna, som 1683 belägrade Wien, men hvilka slutligen besegrades och måste afstå största delen af Ungern i freden i Karlovicz (1699). Efter de piastiska fursteslägternas utslocknande vann Leopold återstoden af Schlesien samt 1691 Siebenbürgen. Dessutom blef Ungern förvandladt till ett arfrike 1687. Leopold sökte genom det spanska successionskriget, hvars slut han icke upplefde, att skaffa, sin son Karl den spanska monarkien. Hans äldre son, Josef I (1705–11), var hela sin regeringstid upptagen af det spanska successionskriget och af strider mot upprorsmakare i Ungern. Af Karl XII tvangs Josef 1706 att lemna protestanterna i Schlesien religionsfrihet. Han efterträddes af sin nyss nämnde broder Karl VI (1711–40), som genom frederna i Utrecht (1713) och Rastatt (1714) utvidgade-, sina arfland med Neapel, Sardinien (1718 utbytt mot Sicilien), Milano och Belgien, hvarjämte han några år senare genom freden i Posjarevats (1718) från Turkiet vann Temesvár-banatet, Bosnien till Sava, Serbien och Valakiet till Aluta. Karl hade ingen son, endast två döttrar, och derför lät han genom pragmatiska, sanktionen (se d. o.) af d. 19 April 1713 tillförsäkra dem arfsrätt. Sedan lagen, godkänts af alla medlemmar af den kejserliga familjen och af landtdagarna i arflanden, blef den högtidligen utfärdad d. 6 Dec. 1724. Den pragmatiska sanktionen bestämde Karls politik, (se Tyskland, sp. 1166) och vållade honom förlusten af Neapel och Sicilien mot ersättning af Parma och Piacenza i freden i Wien 1735. I freden i Belgrad 1739 måste han till Turkiet, återlemna Serbien med Belgrad samt Valakiet. Han efterträddes af sin dotter Maria Teresia (1740–80), förmäld med Frans Stefan af Lothringen. Hon måste dock i det österrikiska tronföljdskriget (se d. o.) med vapen försvara sin arfsrätt och förlorade derunder Schlesien till Preussen och Parma med Piacenza till spanske prinsen Filip. Genom det sjuåriga kriget sökte hon fåfängt återtaga det förra landet. Hon vann deremot vid Polens första delning (1772) Galizien och Lodomerien och 1775 Bukovina (af Turkiet) samt genom bajerska arfföljdskriget Innviertei från Bajern. Af genomgripande betydelse voro Maria Teresias inre reformer. Österrikiska monarkien var före denna tid endast ett konglomerat af land, som oftast icke hade något annat gemensamt än samma herskare. Detta måste förändras, om staten skulle bestå och det var Maria Teresia, som började det vigtiga reformarbete, som hennes son Josef sedan fullföljde. Hon understöddes dervid af utmärkta rådgifvare, af hvilka de förnämste voro furst Kaunitz-Rietberg och jämte honom grefvarna Haugwitz och Chotek. Regentens högsta råd var sedan gammalt den hemliga konferensen, som från denna tid kallades »statsråd» och bestod af sju medlemmar, hvilka hade att representera, rikets enhet. Centralförvaltningen var delad på 1) hof- och statskansliet specielt för utrikes, frågor, 2) hofkrigsrådet för militärväsendet, 3), hofkammaren för finanserna, 4) det böhmisk-österrikiska hofkansliet för inrikes civila ärenden samt 5) oberste justizstelle för rättsväsendet, hvilket först 1749 skildes från den öfriga administrationen. De italienska provinserna, Belgien och Ungern hade sina egna förvaltningsorgan. För att ytterligare stärka centralisationen måste de olika landtdagarnas makt i provinserna inskränkas, och de nedsjönko till »postulatslandtagen», som endast erhöllo del af 
page_number=380, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
regeringens fordringar och fingo uttala sig om sättet för dessas uppfyllande. Såsom högsta förvaltningsmyndighet i hvar provins infördes ett »gubernium» och under detta »kreisämter», som hade att vaka öfver lagarnas verkställande och särskildt att skydda allmogen mot förtryck. Böndernas ställning förbättrades på många sätt. De erhöllo rätt att köpa den jord de odlade; deras skattebördor reglerades, och skyldigheten att arbeta på jordegarens gods (s. k. robot) fick efter 1777 utbytas mot viss betalning. Skattskyldigheten, som förut ålegat blott borgare och bönder, utsträcktes nu äfven till adel och presterskap. Man har kallat dessa och andra likartade reformer <i>urbarialreformer</i> (af <i>urbarium,</i> se d. o.). Rättsväsendet ombildades på flere sätt. Förut fanns i Österrike ingen allmän landslag, utan olika provinser hade olika rättsstadganden. Maria Teresia lät utarbeta en sådan. 1767 utkom en allmän civillag, som dock visade sig olämplig och derför omarbetades och i sitt nya skick blef gällande 1787. År 1768 utfärdades en strafflag, <i>Institutio criminalis Theresiana,</i> som dock med hänsyn till straffbestämmelsernas grymhet stod qvar på äldre tiders ståndpunkt. De ohyggliga dödsstraff, som der stadgades, afskaffades dock sedermera, dels 1776, dels af Josef II 1788. — Äfven till det kyrkliga området sträckte sig hennes reformer. Helgdagarnas och klostrens antal inskränktes, vallfärder till Rom, Köln etc. förbjödos, bannlysning fick utfärdas endast med regentens samtycke. Vigtigare voro de då företagna skolreformerna, på hvilka kejsarinnans läkare, den berömde Gerard van Swieten, hade det största inflytandet. Både universiteten och gymnasierna ombildades, hvarjämte 4,000 folkskolor uprättades. 
<i>Österrike under huset Habsburg-Lothringen</i> (sedan 1780). Josef II (1780–90), son till Maria Teresia och hennes gemål, Frans Stefan af Lothringen, hade sedan sin faders död, 1765, varit romersk kejsare. Eldad af upplysningstidens idéer fortsatte han det började reformarbetet, men visade sig dervid sakna sin moders praktiska blick, hvarför också de flesta af hans reformer misslyckades och framkallade missnöje mot den välmenande kejsaren. Förvaltningens centralisation genomfördes nu med hänsynslös konsekvens: hela riket skulle regeras från kejsarens palats. Alla spår af provinsernas gamla autonomi bortskaffades. Äfven kyrkan ställdes under kejsarens högsta ledning. Han förbjöd biskoparna att direkt förhandla med Rom. 1781 stadgades, att alla påfliga bref och bullor skulle, innan de offentliggjordes, underställas kejsarens godkännande. Klostren voro 1780 ännu 2,069, med 63,000 ordensbröder och systrar. 1781 förklarade kejsaren, att alla de ordnar, som icke gjorde folket eller staten någon synlig nytta, voro upphäfda. Sedermera reducerades äfven de andra klostrens antal, så att efter åtta år 738 kloster stängts och 36,000 klosterandlige utvisats ur dem. Af klostrens förmögenhet bildades en religionsfond för utgifter till kyrkor och skolor, hvilka senares inkomster i de tyska arflanden ensamt stego till 2 mill. gulden. Vidare upprättades generalseminarier, i hvilka blifvande prester skulle utbildas, så att de blefvo lämpliga ej blott till kyrkans, utan ock till statens tjenare. 1781 utfärdades ett toleranspatent, hvarigenom protestanter och icke unerade greker fingo religionsfrihet. Dylika åtgärder väckte en sådan oro i kyrkliga kretsar, att påfven Pius VI sjelf 1782 reste till Wien för att förmå kejsaren att vända om från den beträdda vägen. Detta misslyckades; i stället förklarades 1783 äktenskapet vara ett rent borgerligt fördrag. Folkupplysningen främjades genom nya skolors upprättande. 1781 infördes tryckfrihet. Genom patent af åren 1781 och 1782 upphäfdes lifegenskapen. År 1787 utkommo en ny civillag och en ny strafflag, med mildare straffbestämmelser. Slutligen utfärdades en ny rättegångsordning, genom hvilken ett humant och snabbt rättegångssätt infördes. Äfven för handelns och näringarnas förkofran var Josef verksam. — Många af dessa reformer voro af den natur, att både enskilda och hela stånd ansågo sig genom dem förorättade, synnerligen adel och prester. Dessutom voro de österrikiska landen så olika till nationalitet och historisk utveckling, att det icke var möjligt införa full likhet i förvaltning uti dem. Josefs reformer framkallade derför lifligt missnöje i Ungern och fullt uppror i Belgien, så att kejsaren i slutet af sin regering måste återkalla en del af reformerna. Detta jämte olyckorna i kriget med turkarna bröt hans kraft och bidrog till hans död. Hans broder Leopold II (1790–92) återställde lugnet genom att upphäfva en stor del af Josefs reformer; i Belgien måste dock vapenmakt användas. Hans son Frans II (såsom kejsare af Österrike Frans I; 1792–1835) genomlefde franska revolutionens stormar, hvilka i hög grad skakade Österrike (se Tyskland, sp. 1167). Under denna tid gjordes detta land till ett ärftligt <i>kejsarerike Österrike,</i> 1804. När Napoleon fallit, afstod Österrike på Wien-kongressen 1815 från Belgien, men erhöll i stället Venetien, hvarjämte det återfick sina gamla besittningar i Tyskland och i Italien. Det erhöll också presidiet i det då upprättade Tyska förbundet. Österrikes ledande statsman från denna tid ända till 1848 var furst Metternich, hvars politik var strängt reaktionär. I den utländska politiken kom Österrike till en början att spela en vigtig rol, enär Metternich blef den ledande mannen inom den heliga alliansen (se d. o.), men sedan denna fallit sönder, förlorade detta land alltmer sin gamla betydelse. Äfven inom Tyskland förbigicks det af Preussen, som förenade Tysklands flesta stater kring sig i den s. k. tyska tullföreningen (se d. o.). I den inre styrelsen sökte Metternich framförallt utplåna hvarje spår af den franska revolutionens idéer, hvilket medförde polisförtryck och sträng censur. Afspärrningen mot utlandet skadade väl både handel och industri, men dock utvecklade sig dessa efter krigens slut. Nya vägar byggdes, flodrensningar företogos, ångbåtar började byggas, och Nationalbanken samt Wiensparkassan grundades (1819). Frans' son Ferdinand I (1835–48) regerade i sin faders 
page_number=381, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
anda och hade Metternich till sin ledande minister. 1846 utvidgades området genom inkorporeringen af republiken Krakov. Missnöjet med den metternichska regimen utbröt slutligen vid underrättelsen om den franska Februarirevolutionen 1848. Ett folkupplopp utbröt i Wien d. 13 Mars, hvilket förmådde Metternich att lemna landet. Kejsaren utfärdade d. 25 April en oktrojerad författning (med representation på två kammare). Denna tillfredsställde dock ej de liberales fordringar, utan ett nytt uppror utbröt d. 15 Maj, och kejsaren tvangs att sammankalla ett konstituerande »riksråd», hvilket samlades d. 22 Juli. Samtidigt började oroligheterna i Ungern (se Ungern, sp. 1377), och då regeringen ville nedslå dem med truppernas hjelp, utbröt åter uppror i Wien, d. 6 Okt., hvilket tvang kejsaren att fly från staden. Nu anryckte emellertid furst Windischgrätz med trupper från Böhmen och eröfrade Wien efter en häftig strid (d. 29–31 Okt.). Revolutionens ledare afrättades eller fängslades, det konstituerande riksrådet flyttades till Kremsier i Mähren, och i spetsen för regeringen trädde furst Schwarzenberg (d. 22 Nov.). Samtidigt dermed hade revolutioner utbrutit i Böhmen och Italien, ehuru de snart kufvades, samt i Ungern, der lugnet återställdes med Rysslands hjelp 1849. Alla dessa oroligheter förmådde Ferdinand att nedlägga sin krona (d. 2 Dec.) till förmån för sin brorson Frans Josef (1848). Till en början lät denne riksrådet i Kremsier fortsätta sitt författningsarbete; men då den nya grundlagen blef färdig, i Mars 1849, vann den ej kejserlig sanktion, utan i stället utfärdade kejsaren en oktrojerad grundlag d. 4 Mars 1849, hvilken var ämnad att gälla äfven i Ungern. Derpå skingrades riksrådet i Kremsier, d. 7 Mars. Enligt denna s. k. Marsförfattning skulle den österrikiska staten vara en enda, odelbar konstitutionel monarki med en representation (riksrådet) på två kamrar, den ena vald genom samfällda direkta val inom hela monarkien, den andra utsedd genom val af de särskilda landens landtdagar med ledamöternas antal bestämdt för hvarje land efter folkmängden. De olika kronlanden skulle hafva sina landtdagar, som afgjorde vissa frågor, hvilka voro undantagna från helstaten. För öfrigt stadgade författningen religionsfrihet, undervisningens frihet, tryckfrihet, petitionsrätt, föreningsfrihet, skydd för den personliga friheten och för brefhemligheten samt föreskref införande af jury och allmän värnpligt. 
Denna författning tillfredsställde naturligtvis icke de olika folkstammarnas fordran på nationelt oberoende; men icke häller regeringen älskade sitt verk, utan såg i det mera en nödfallsutväg att lugna sinnena. Men när de revolutionära rörelserna voro fullständigt förqväfda, behöfde, man ej längre detta hjelpmedel, utan författningen, som för öfrigt aldrig tillämpats, blef formligen afskaflfad d. 31 Dec. 1851. Riksrådet förvandlades dervid till ett af kejsaren utsedt »kronråd». Dermed var absolutisinen återställd, och den österrikiska revolutionens enda frukt var att jordens skattebörda lättats; alla öfriga koncessioner återtogos. Ledare af reaktionspolitiken på 1850-talet var ministern A. von Bach (1852–59, död 1893), hvilken sökte sitt stöd hos hären och presterskapet och derför med påfven ingick konkordatet af d. 25 Sept. 1855, som betydligt ökade den katolska kyrkans maktställning och bl. a. gjorde kyrkan till ledare af skolväsendet. Ehuru Bachs inre förvaltning var mycket bättre än Metternichs, var hans frihetsfientlighet lika stor, och han blef derför lika hatad. Österrikes yttre politik, i synnerhet under Krimkriget, var så vacklande, att det stötte ifrån sig både Ryssland och vestmakterna och stod alldeles isoleradt. Deraf begagnade sig med stor skicklighet Sardiniens store statsman Cavour för att vinna Frankrikes hjelp att drifva Österrike ur Italien. I kriget 1859 blef den österrikiska armén slagen vid Magenta och Solferino, och Österrike måste i freden i Zürich (d. 10 Nov. 1859) afstå Lombardiet till Frankrike, som lemnade det till Sardinien. Derpå följde Italiens enande mot både Österrikes och Frankrikes vilja. Olyckorna i detta krig fingo en stor betydelse för Österrikes inre utveckling. Bach entledigades, och hans efterträdare sökte genom reformer i liberal anda gifva ny kraft åt monarkien. Riksrådet, som efter Marsförfattningens upphäfvande varit blott en af kejsaren utnämnd samling förtroendemän, blef d. 5 Mars 1860 »förstärkt», så att det skulle bestå äfven af 38 ledamöter, som landtdagarna utvalde. Det förstärkta riksrådet skulle behandla de frågor, som kejsaren förelade, och bland hvilka framhållas statsreglering, granskning af statsmedlens förvaltning, statsskulden, vigtigare lagar o. s. v. Likväl hade det endast att gifva råd, och det saknade initiativ. Någon tid derefter utfärdades <i>Oktoberdiplomet</i> (d. 20 Okt. 1860), som var ett uttryck för de federalistiska sträfvandena, i det att det hänsköt de allra vigtigaste frågorna till landtdagarna, hvilka numer skulle få välja 100 ledamöter i riksrådet. »Diplomet» gällde äfven Ungern, som också skulle utse ledamöter i riksrådet. Men ungrarna fordrade full sjelfständighet för sitt land, och äfven i Österrike var missnöjet stort med denna författning. Dess upphofsman, statsministern Goluchowski, afgick då och efterträddes af A. von Schmerling (1860–65; död 1893), som icke ville utbilda författningen i federalistisk anda, utan i stället ville stärka rikets centralisering. Detta skedde genom <i>Februaridiplomet</i> (d. 26 Febr. 1861), som gjorde riksrådet till en riksdag på två kamrar, »herrenhaus» och »abgeordnetenhaus», samt dessutom ökade dess myndighet. Äfven denna författning afsåg att gälla för Ungern, ehuru dess folk fortfarande protesterade mot en dylik förening med Österrike och icke valde några medlemmar i riksrådet. Inom detta förekommo de häftigaste partistrider mellan federalister och centralister, mellan klerikala och liberala samt slutligen mellan olika nationaliteter, så att hvarken det eller regeringen kunde något uträtta till landets båtnad. Äfven i den yttre politiken var regeringen olycklig. Trots dess protester ledde Preussen den tyska 
page_number=382, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) 
tullföreningen efter sina önskningar och omintetgjorde samtidigt Österrikes planer att reorganisera Tyskland (se d. o., sp. 1177). I det dansk-tyska kriget 1864 var Österrike Preussens bundsförvant, men de påräknade gynsamma följderna för Österrike af detta krig uteblefvo alldeles. Oppositionen mot regeringen växte alltmer, omöjligheten att centralisera hela den österrikisk-ungerska monarkien blef allt tydligare, och då slutligen kejsaren på en resa till Ungern 1865 lofvade att tillfredsställa ungrarna, afgick Schmerling (Juli 1865). Han efterträddes af grefve R. Belcredi, hvars mål var att på federalismens väg åstadkomma en försoning med Ungern. Han började med att suspendera författningen (»sistirung der verfassung») d. 29 Sept., till dess förhandlingarna med Ungern ledt till något resultat. Endast landtdagarna fortforo att funktionera till stort jubel för slaverna, som nu hoppades kunna genomdrifva sina separatistiska sträfvanden. Ungrarna visade sig mycket misstrogna mot Belcredi och förklarade, att den enda utgångspunkten för vidare förhandlingar var 1848 års lagar och egen ansvarig ministèr. Då regeringen icke ville godkänna detta, kunde förlikningsförsöket anses misslyckadt. Samtidigt började tvisten med Preussen om Schleswig-Holsteins ställning (se Preussen, sp. 234) antaga en alltmer hotande karakter, i synnerhet då Preussen på våren 1866 äfven drog fram frågan om Tysklands enande och vann Italien till bundsförvant. Landets inre ställning var den mest ogynsamma. Der rådde hjelplös förvirring. Ungern väntade trotsigt på tillfälle att vinna hvad det ville. Slaverna voro likgiltiga, enär de ej fått alla sina nationella önskningar uppfyllda; tyskarna voro förbittrade öfver författningens »sistirung». Finanserna voro i det sämsta skick och armén illa rustad och försedd med föråldrade vapen. I det krig, som utbröt i Juni 1866 (se Tyskland, sp. 1179), segrade väl österrikarna öfver italienarna vid Custozza och Lissa, men blefvo i stället fullständigt krossade af preussarna vid Königgrätz. Och detta nederlag framkallade jubel hos tsjecherna i Böhmen och hos magyarerna samt föranledde flere tyska landsorter att hos kejsaren yrka på författningens efterlefnad och ombyte af ministrar. Under sådana förhållanden kunde man ej tänka på krigets fortsättande. Genom fredspreliminärerna i Nikolsburg d. 26 Juli och freden i Prag d. 23 Aug. 1866 måste Österrike medgifva, att Tyskland ställdes under Preussens hegemoni, samt dessutom afstå från anspråken på Schleswig och Holstein och betala en dryg summa i krigsersättning. Den 24 Aug. s. å. afträdde Ö. till Frankrike Venetien, hvars förening med konungariket Italien det erkände i freden med Italien i Wien d. 3 Okt. s. å. — Efter det olyckliga kriget blefvo slaverna, särskildt tsjecherna, ännu mer pockande, och nödvändigheten af en försoning med Ungern blef tydlig för enhvar. Underhandlingarna härom fördes på ungersk sida af grefve Andrassy, på österrikisk af den nyutnämnde utrikesministern von Beust. Genom den nya författningen af 1867 vann Ungern full inre avtonomi, men skulle vara förenadt med Österrike, med lika rättigheter som detta land. Monarkiens namn blef nu Österrike-Ungern. Det blef nu omöjligt att längre låta författningen vara suspenderad i Österrike. Belcredi måste afgå i Febr. 1867 och fick till efterträdare von Beust, som inkallade riksrådet i Mars s. å., då förlikningen med Ungern godkändes. Landets författning ändrades i några punkter, och konkordatet med påfven upphäfdes. Författningsändringarna inneburo vissa eftergifter för de federalistiska åsigterna, i det landtdagarnas makt blef något större, än den 1861 bestämts. En ny ministèr bildades med furst K. W. Auersperg såsom chef (d. 30 Dec. 1867), det s. k. »Bürgerministerium», under det att v. Beust qvarstod såsom för båda rikena gemensam utrikesminister. Denna ministèr, hvars chef grefve von Taaffe var sedan Sept. 1868, lyckades genomföra flere nyttiga lagreformer, men var dock mycket svag till följd af de häftiga nationalitetsstrider, som fortfarande upprörde riksrådet, och som äfven vållade Taaffes fall i Jan. 1870. Grefve A. Potocki, som i April s. å. bildade den nya ministèren, lyckades ej bättre försona tsjecherna, hvilka vid denna tid delade sig i »gammal-tsjecher» (konservativa) och »ung-tsjecher» (radikala). Han afgick i Febr. 1871 och fick grefve Hohenwart till efterträdare, en fullständig anhängare af de federalistiska principerna. Tsjecherna framlade nu några »fundamentalartiklar», som gingo ut på att Böhmen skulle få samma ställning som Ungern med egen ministèr o. s. v. Detta väckte emellertid sådan förbittring både bland tyskarna och i Ungern, att Hohenwart måste afgå (Okt.) och furst Adolf Auersperg öfvertog (Nov. 1871–Febr. 1879) ledningen. Han lyckades vinna polackerna och behöfde derefter ej längre frukta tsjecherna, då hela det tyska författningspartiet till en början stod vid hans sida. Sedermera följde (d. 12 Aug. 1879) åter grefve Taaffe, som under femton år lyckades behålla sin ställning, dervid hufvudsakligen stödjande sig på riksrådets slaviska och klerikala element, ehuru han äfven fäst afseende vid andra partiers fordringar. Men då han 1893 framställde ett förslag om utvidgad rösträtt, öfvergafs han af sina förra vänner och måste afgå, hvarefter furst A. Windischgrätz blef förste minister. — Österrikes ställning till Preussen, som närmast efter kriget var så fientlig, att man ännu 1870 ämnade understödja Frankrike i dess krig mot det Nordtyska förbundet, har sedan fullständigt ändrats. 1871 sammanträffade Frans Josef och kejsar Vilhelm i Ischl och Salzburg, och dermed inleddes den nya vänskapen, som medförde von Beusts afgång (Nov. 1871) och Andrassys utnämnande till utrikesminister. Äfven Rysslands kejsare slöt sig till de båda andra (möte i Berlin Sept. 1872), och så uppstod det s. k trekejsareförbundet, hvars syfte var fredens upprätthållande. Under det rysk-turkiska kriget 1877–78 var Österrike-Ungern neutralt, men fick genom Tysklands förmedling vid Berlinkongressen 1878 rätt att ockupera Bosnien och Herzegovina. Besluten vid denna kongress, 
page_number=383, index= - Österrikisk-ungerska monarkien, Österrike-Ungern (Oesterreich-Ungarische monarchie, Oesterreich-Ungarn) - Österrikiska folksången, »Gott erhalte Franz den kaiser», komponerades 1797 af Joseph Haydn - Österrikiska stjernorna (Lat. sidera austriaca), astron. Se Solen, sp. 46 - Österrikiska tronföljdskriget (successionskriget). Med kejsar Karl VI utslocknade 1740 mansstammen af huset Habsburg 
hvilka i så många afseenden utföllo emot Rysslands önskningar, skilde detta land från trekejsareförbundet. I stället ingingo Österrike och Preussen defensivförbundet 1879, hvilket, sedan Italien 1882 slutit sig till det, kallats <i>trippelalliansen</i> (se d. o.). Vid denna har Österrike hållit troget fast äfven under Andrassys efterträdare Haymerle (Nov. 1879–Okt. 1881) och Kalnoky. Genom detta förbund har landets yttre ställning betydligt förstärkts; men stora äro de faror, som hota den gamla kejsarestaten ifrån de nationalitetsstrider, som fortfarande rasa inom den, och hvilka ofta taga sig våldsamma utbrott både inom det enskilda lifvet och i de olika representationerna. J. Fr. N. 
<b>Österrikiska folksången,</b> »Gott erhalte Franz den kaiser», komponerades 1797 af Joseph Haydn med användande af slaviska folkmelodier. Samma tema begagnade Haydn med variationer i en stråkqvartett. 
<b>Österrikiska stjernorna</b> (Lat. <i>sidera austriaca</i>), <i>astron.</i> Se Solen, sp. 46. 
<b>Österrikiska tronföljdskriget</b> (successionskriget). Med kejsar Karl VI utslocknade 1740 mansstammen af huset Habsburg. Karls hela politik hade afsett att betrygga hans dotter Maria Teresia såsom arftagare till de österrikiska landen, och med dyra uppoffringar hade han fått lagen derom (se Pragmatisk sanktion) bekräftad af de flesta stater. Knappt hade han dock aflidit, förr än ett krig utbröt om arfvet. Konung Filip V af Spanien, kurfurst Karl Albrekt af Bajern och konung August III af Polen (Sachsen) gjorde anspråk på delar af arfvet såsom ättlingar på qvinnolinien af huset Habsburg. Konungen af Sardinien fordrade Milano, och Fredrik II i Preussen ville hafva Schlesien. Den sistnämnde var den, som först angrep. Redan i Dec. 1740 inryckte hans armé i Schlesien. Äfven Frankrike slöt sig till Maria Teresias fiender. I Nymphenburg slöto Frankrike, Bajern och Spanien d. 28 Maj 1741 ett formligt förbund emot hennes arfsrätt, och till detta sällade sig snart Kurpfalz och Köln. Äfven med Preussen ingick Frankrike ett förbund d. 5 Juni 1741, enligt hvilket kurfursten af Bajern skulle blifva kejsare och få de nordliga arflanden utom Schlesien, som skulle tillfalla Fredrik, Sachsen skulle få Mähren och en del af Schlesien, Maria Teresia få behålla endast Ungern, Nedre Österrike, Kärnten, Krain och Steiermark. — På Maria Teresias sida ställde sig Ryssland, som dock genom Sveriges anfall 1741 hindrades att komma till hjelp, och England, som verkligen längre fram gaf henne ett kraftigt understöd. Efter Fredriks seger vid Mollwitz (d. 10 April 1741) började Maria Teresia underhandla med honom, men då han samtidigt slöt fördrag med Bajern och lofvade dess kurfurste en del af de österrikiska arflanden, fortsattes kriget med honom, det s. k. <i>första schlesiska kriget.</i> En bajersk-sachsisk-fransk armé inryckte i Böhmen och eröfrade Prag (d. 27 Nov. 1741); spaniorerna inföllo i hertigdömet Milano. Då vände drottningen sig i sin nöd till ungrarna, som hade medlidande med hennes olyckor och uppställde en armé, som snart rensade Böhmen från fiender och inryckte i Bajern. Dess kurfurste hade emellertid låtit välja sig till kejsare (d. 24 Jan. 1742), men på hans kröningsdag (d. 12 Febr., i Frankfurt) besatte österrikarna München, och från denna tid hade han icke stort inflytande, om han än behöll en del af sitt land. — Fredrik II segrade s. å. vid Chotusitz (d. 17 Maj), men slöt derpå fred, preliminärt i Breslau d. 11 Juni och definitivt i Berlin d. 28 Juli 1742, hvarvid han fick Schlesien. Äfven Sachsen var inneslutet i denna fred. Maria Teresia kunde nu använda hela sin styrka emot Bajern, Frankrike och Spanien. Samtidigt ingrep England i kriget. Konung Georg II slog vid Dettingen (d. 27 Juni 1743) en fransk armé under Noailles. Sardinien öfvergick samtidigt på Österrikes sida och förband sig att uppställa hjelptrupper för dess räkning; äfven Holland slöt sig till förbundet och sände drottningen undsättning. Allt detta gjorde Fredrik II orolig; han började frukta för sin nya eröfring och närmade sig åter Frankrike, hvilket land med ganska stora arméer opererade i Flandern, Rhendalen och norra Italien. Slutligen började Fredrik kriget igen i Aug. 1744, det s. k. <i>andra schlesiska kriget,</i> genom ett infall i Böhmen, men fick intet understöd af sina bundsförvanter, som voro upptagna på annat håll. Han vann dock 1745 slagen vid Hohenfriedberg (d. 4 Juni), Sorr (d. 30 Sept.) och Hennersdorf samt slöt derpå ny fred i Dresden (d. 25 Dec. 1745), då han fick bekräftelse på Schlesien, men erkände Maria Teresias gemål, Frans I, som kejsare. — Den 20 Jan. 1745 hade kejsar Karl VII aflidit, och den nye kurfursten, Max. II Josef, skyndade sig att sluta separatfred med Österrike, i Füssen (d. 22 April 1745), hvarvid han erkände den pragmatiska sanktionen och fick tillbaka sitt af fienden eröfrade och svårt förhärjade land. Derigenom kommo Frankrike och Spanien att stå ensamma qvar bland Österrikes vigtigare fiender. Det förra landet, som mot engelsmännen lidit svåra förluster till sjös och i kolonierna, lyckades emellertid uti Morits af Sachsen finna en räddare. Han slog i grund engelsmän, holländare och österrikare under hertigen af Cumberland vid Fontenoy (d. 11 Maj 1745), hvarefter en mängd orter i Belgien föll i fransmännens händer; äfven i Italien blefvo österrikarna flere gånger slagna under detta år. Mot England riktades ett svårt anfall, då »den yngre pretendenten», Karl Edvard Stuart, gick dit öfver att söka återvinna sina fäders tron (1745). Företaget misslyckades väl, men en del af de engelska trupperna på kontinenten måste återkallas, hvilket gaf Morits tillfälle att storma Bruxelles 1746 och vinna slaget vid Rocoux, d. 11 Okt. s. å. Följande år slog han åter de allierade under hertigen af Cumberland, vid Laffeld (d. 2 Juli). — Det långa kriget började nu utmatta alla parterna; särskildt i England var man missnöjd med detsamma. Derför inleddes i början af år 1748 fredsunderhandlingar i Aachen, och d. 18 Okt. 1748 afslöts freden. Maria Teresia behöll sin faders alla land utom Schlesien, som garanterades åt Fredrik, 
page_number=384, index= - Österrikiska tronföljdskriget (successionskriget). Med kejsar Karl VI utslocknade 1740 mansstammen af huset Habsburg - Österrisör, stad i Nedenæs amt, Norge - Öster Silfberg. Se Silfberg 2 - Östersjön, Baltiska hafvet (Fornnord. Eystra-salt, D. Östersöen, T. Ostsee, F. Itämeri; Med. Lat. Mare balticum, R. Baltiskoje more; se Baltia), hafsarm af Atlantiska hafvet 
samt Parma med Piacenza och Guastalla, som den spanske infanten Don Filip fick. Äfven Sardinien bekom ett par mindre områden. Frankrike och England återlemnade åt hvarandra ömsesidiga eröfringar. J. Fr. N. 
<b>Österrisör,</b> stad i Nedenæs amt, Norge, vackert belägen på en i Skagerak emellan Söndeledfjord och Sandnæsfjord utskjutande udde. 3,146 innev. (1891). Liflig skeppsfart. Ö. var en lastageplats, innan det 1735 fick stadsrättigheter. I stortinget har det sin egen representant. E. H. 
<b>Öster Silfberg.</b> Se Silfberg 2. 
<b>Östersjön,</b> Baltiska hafvet (Fornnord. <i>Eystra-salt,</i> D. <i>Östersöen,</i> T. <i>Ostsee,</i> F. <i>Itämeri;</i> Med. Lat. <i>Mare balticum,</i> R. <i>Baltiskoje more</i>; se Baltia), hafsarm af Atlantiska hafvet, hvilken från Nordsjöns förgrening Kattegatt genom sunden Öresund samt Stora och Lilla Belt tränger djupt in i Europas fastland, bildande en vidsträckt båge med nordöstlig hufvudriktning mellan Sverige och Danmark i v., Tyskland i s., Finland och Ryssland i ö. Såsom Ö:s vestligaste punkt kan betraktas det inre af Flensborgfjorden i Slesvig vid 9° 25' 30" ö. lgd, hvarifrån åt ö. utbreder sig först en bassäng mellan de danska öarna och Holstein och derefter Mecklenburgska bukten mellan nämnda öar, Holstein, Mecklenburg och Pommern, hvarefter den egentliga Ö. vidtager. Bredden är till en början, mellan Skåne i n. och Pommern med Rügen i s., 70–100 km., men ökas snart på bägge sidor om Bornholm genom Hanöbukten i n. och Oderbukten med Stora och Lilla Haff i s. till 180–220 km. Hafvet vidgar sig derefter mot ö. och n. till en vidsträckt bassäng af omkr. 300 km. bredd i ö.–v. och 600 km. längd i n.–s., inneslutande Ö:s största öar, Gotland, Öland, Ösel och Dagö. Till denna bassäng sluta sig i s. Danzigbukten, Frisches haff, Kurisches haff och Rigaviken. Mot n. ö. utgrenar den sig till Finska viken (F. <i>Suomen lahti</i>), som med en längd af omkr. 400 km. och omvexlande bredd (högst 125 km.) sträcker sig till Ö:s östligaste punkt, Nevas utlopp vid Petersburg, 30° 1 5' 0" ö. lgd. Åt n. fortsättes Ö. genom Ålands haf (F. <i>Ahvenameri</i>), Södra Qvarken, Delet, Skiftet och många andra fjärdar i åländska skärgården samt Bottniska viken (F. <i>Pohjan lahti</i>), hvilken senare, med en längd i n. n. ö.–s. s. v. af omkr. 650 km., är delad i två, nästan äggformiga bassänger med spetsarna mot hvarandra, den sydligare, kallad Bottenhafvet, med en bredd af högst 230 km., den nordligare, kallad Bottenviken, med högst 180 km. bredd. Sundet, som förenar dem bägge, är Norra Qvarken. Ö:s nordligaste vik, vid Törefors, ligger under 65° 54' 30" n. br.; den sydligaste torde vara till finnandes vid Wismar i Mecklenburgska bukten vid 53° 54' 30" n. br. Afståndet mellan dessa bägge punkter är alltså jämnt 12 breddgrader, eller 1,333 km. Östersjöns största längd från dess vestligaste till dess nordligaste strand, följande ungefärliga midtlinien, är omkr. 1,750 km. Ö:s areal torde ej vara tillförlitligt uppmätt. Den uppgifves olika, från 350,000 till 420,000 qvkm. 
<i>Djupet</i> är i allmänhet icke stort. Nordligaste delen, Bottenviken, har merendels ett djup af 50–100 m. Endast på enstaka ställen är den djupare, såsom s. v. om Malören 110 m. och utanför svenska kusten s. om Skellefteelfvens mynning 124 m. Stränderna kring denna vik äro nästan utan undantag jämna och låga samt i norra delen kransade med vidsträckta skärgårdar, hvilkas öar till följd af landets pågående höjning äro stadda i ständig tillväxt. De största öarna äro på svenska sidan <i>Seskarö, Rånö, Bergö, Sandö</i> och <i>Pitholmen,</i> på den finska <i>Karlö.</i> I Norra Qvarken höjer bottnen sig till 20–25 m., och större öar uppträda, såsom <i>Holmön</i> och s. derom på finska sidan den ansenliga <i>Vasa skärgård,</i> med Björkö, Långören, Valgrund, Replotön och Bergö. I Bottenhafvet fortsättes visserligen öbildningen längs stränderna, men skärgårdskarakteren försvinner. I denna hafsvik träffas största djupet, 200–294 m., i en sänka utanför Ångermanelfvens mynning, på ett afstånd af 9–18 km. från svenska kusten. Ej långt s. om denna fördjupning höjer bottnen sig till ett vidsträckt flak, som med ett djup af mindre än 100 m. utbreder sig från svenska kusten öster- och söderut, upptagande 2/3 af Bottenhafvets hela bredd och i södra delen bildande de vidsträckta Finngrundsbankarna (se Finngrunden). De större öarna på svenska sidan äro <i>Ulföarna, Hemsö, Hernö, Alnö, Brämö</i> och <i>Agö.</i> Södra delen af Bottenhafvet vidgar sig på vestra sidan till Geflebukten med Löfstafjärden, söder om hvilka svenska fastlandet skjuter fram åt ö. i en stor halfcirkel, utanför hvilken utbreda sig i n. <i>Öregrunds skärgård</i> med <i>Gräsön</i> och <i>Singön</i> samt fjärden <i>Öregrundsgrepen</i> (se d. o.) och längre söderut <i>Stockholms skärgård</i> (se d. o.). Från finska sidan närmar sig <i>Åländska skärgården</i> fram emot Öregrunds skärgård, från hvilken den skiljes genom Södra Qvarken, med en anmärkningsvärdt djup ränna, som på ett ställe når till 288 m. Bottnen höjer sig något i Ålands haf och vidare söderut, så att ungefär vid Stockholms breddgrad djupet tvärs öfver Ö. till Finska viken är endast 50–80 m. I sistnämnda vik aftager djupet från v. till ö., så att den östligaste delen, Nevaviken, måst kanaliseras för att kunna användas för sjöfarten. Hela norra stranden af Finska viken följes af en nästan oafbruten skärgård, hvars största öar äro <i>Degerö, Emsalö, Vessö</i> och <i>Björkö.</i> Åt n. ö. skjuter Trångsund in emot Viborg. I Nevaviken ligger ön <i>Kotlin</i> (med Kronstadt). Ungefär midt i Finska vikens östra del ligga öarna <i>Hogland</i> och <i>Lavansaari.</i> Södra stranden har flere större fjärdar, såsom Koporie-, Luga-, Narva-, Kunda-, Papon-, Kolko- och Revalvikarna, men få öar. De största äro <i>Nargö</i> och <i>Bågöarna.</i> Omedelbart s. om Finska vikens mynning ligga de stora öarna <i>Dagö</i> och <i>Ösel,</i> skilda genom Sälsundet samt på östra sidan från fastlandet genom Monsundet, med öarna <i>Mon, Ormsö</i> och <i>Nuckö.</i> Monsundet utmynnar mot s. i den föga djupa Rigaviken (se d. o.). I den stora Östersjöbassängen sänker bottnen sig från en punkt n. v. om Dagö till 100 m. 
page_number=385, index= - Östersjön, Baltiska hafvet (Fornnord. Eystra-salt, D. Östersöen, T. Ostsee, F. Itämeri; Med. Lat. Mare balticum, R. Baltiskoje more; se Baltia), hafsarm af Atlantiska hafvet 
och derunder. Denna sänka vidgar sig åt s. v., sträcker en vestlig arm mellan svenska fastlandet och den vidsträckta undervattensplatå, på hvilken Ö:s största ö, <i>Gotland,</i> med dess fortsättning norrut, <i>Fårön, Gotska Sandön</i> och grundet <i>Kopparstenarna,</i> hvila, samt en bredare arm söderut mellan Gotland och ryska kusten. Den vestra sänkan, som söderut räcker till midt emellan Gotlands södra udde och Öland, har att uppvisa Ö:s största uppmätta djup. Det träffas utanför Stockholms skärgård omkr. 25 km. ö. s. ö. från Landsort och lika långt s. s. v. från Hufvudskär, der bottnen på ett ställe sänker sig till 463 m. djup. Den östra 100-m. sänkan har på ett ställe, ungefär midt emellan Gotland och Kurland, 249 m. djup. Denna sänka upphör ungefär vid Memels breddgrad, hvarefter endast en isolerad fördjupning af 100–110 m. träffas närmare tyska kusten, i Danzigbukten. Den stora gotländska undervattensplatån höjer sig s. om Gotland till de vidsträckta <i>Norra</i> och <i>Södra Midsjöbankarna</i> (lägst 9 m. djup), böjer derefter mot v. och n. v. till svenska fastlandet, nära hvilket den uppbär ön <i>Öland,</i> som från fastlandet skiljes genom Kalmarsund. Längs svenska kusten från Stockholms skärgård till Kalmarsund följer en oafbruten skärgård, efter landskapen benämnd <i>Södermanlands, Östergötlands</i> och <i>Smålands skärgård,</i> med flere djupt i landet inskjutande vikar, såsom Södertelgeviken med <i>Mörkö,</i> Örsbaken, Bråviken, Slätbaken, Valdemarsviken, Syrsan, Gamlebyviken m. fl. Bland öarna på denna kust äro <i>Arkö, Stora Askö, Eknö, St. Malmö, Hasselö</i> och <i>Runnö</i> de största. — Sydvestra delen af Ö. har endast på ett ställe, n. ö. om Bornholm, mera än 100 m. djup. I allmänhet grundar den småningom upp mot v., så att djupet slutligen i utloppen är endast 14 m. i Stora Belt, 9 m. i Lilla Belt och 8 m. i Öresund. Skärgård förekommer i denna del af Ö. endast vid Blekingskusten, med öarna <i>Sturkö, Aspö, Senoren, Hasselö, Tjurkö</i> m. fl. Isoleradt midt i sjön ligger <i>Bornholm.</i> Invid tyska kusten ligga öarna <i>Usedom, Wollin, Rügen, Hiddensö, Pöl</i> och <i>Femern.</i> Strandlinien på den svenska och den finska sidan af Ö. har under historisk tid varit och är fortfarande underkastad förskjutning. Märken efter forntida högre vattenstånd kunna allestädes vid svenska och finska kusterna påvisas. Huruvida detta är beroende af en vattenminskning eller af landets höjning har länge varit en omtvistad fråga (se derom Landhöjning och Vattenminskning). 
<i>Salthalten</i> hos Ö:s vatten är betydligt lägre än oceanens, beroende på den ansenliga mängd färskt vatten, som tillföres genom de många floderna. Största salthalten, omkr. 1,6 proc., träffas i södra delen. Mot n. aftager den hastigt, så att den omkring Gotland utgör endast ungefär 0,76, i Bottenhafvet 0,50 och i norra Bottenviken 0,34 proc. Likaså är salthalten mycket nedsatt i Finska och Rigavikarria. Nyaste undersökningar hafva gifvit vid handen, att numera icke någon underström af friskt, saltvatten inströmmar i Ö., till följd hvaraf gammalt, stagnerande saltvatten utgör bottenlagret i Ö:s djupare delar. Detta vatten har under tidens lopp till den grad beröfvats sitt innehåll af syrgas, att det närmar sig det tillstånd, då det blir odugligt att vidare underhålla högre organiskt lif. Deremot äro de öfre lagren till omkr. 60 m. djup rika på syrgas och planktonorganismer. 
<i>Vattnets rörelser.</i> Ebb och flod förekomma icke i Ö. Deremot höjer och sänker vattenytan sig oregelbundet, beroende af lufttrycket och vindarna, hvarigenom skilnaden mellan högt och lågt vatten vid kusterna ofta uppgår till 1 m. (Om öfversvämningen d. 12–14 Nov. 1872 se Öfversvämning, sp. 597). Vindarnas förhållande till vattenståndet är emellertid mycket olika på olika ställen. I Bottenviken är vattnets fallande ett tämligen säkert tecken till påföljande nordlig vind. I Ålands och Stockholms skärgårdar bebådas denna vind deremot ej sällan af en föregående »uppsjö». — Hela Ö:s vattenmassa, hvarje ögonblick ökad genom de många floderna, sträfvar emot utloppen vid Belten och Öresund. Den häraf uppkomna normala strömmen framskrider i allmänhet långsamt i sydvestlig eller sydsydvestlig riktning, men uppnår vid de trängre passen, Qvarkarna, någon gång en hastighet af 4 knop. Denna ström omfattar största delen af vattenmassan; endast ytvattnet till omkr. 2 m. djup kan samtidigt vara stadt i strömning åt helt annat håll, beroende af vind och lufttryck. 
Ö:s yta isbelägges aldrig fullständigt, men väl kan det under ovanligt långa och kalla vintrar inträffa, att så stora isband sammanfrysa, att isen ligger fast mellan t. ex. svenska fastlandet och Gotland. Det berättas, att isen till och med någon gång slagit brygga mellan Sverige och Tyskland. Ryktbar i historien är vintern 1658, då Belten tillfröso och Karl X Gustaf gjorde sitt berömda tåg öfver dem. Stora vidder hafva emellertid alltid öppet vatten äfven i södra delen af Bottenhafvet. Fullständig tillfrysning är vanlig endast i Bottenviken, Finska viken och Rigaviken. Som likväl isbildning alltid inträffar vid kusterna — med undantag under blida vintrar af Skånes södra kust och en del af danska och tyska kusterna — hindras sjöfarten på Ö. af is längre eller kortare tid hvarje vinter. I nordliga delen af Bottenviken börjar isbildningen stundom redan i Oktober och islossningen först långt fram i Juni, och man kan der under vanliga förhållanden icke påräkna öppet vatten under mera än 5 månader af året. Längre söderut är vintern kortare. Vid Gefle är vanligen under 7 1/3 månader öppet vatten, i Stockholms skärgård under 9 månader o. s. v. Vid islossningen besväras sjöfarten stundom länge af drifisen, som i Ö:s norra del drifver tillsamman i stora flak af ofta betydligt djup under vattnet och äfven af ganska betydlig höjd öfver vattenytan. Sådana s. k. »iskallar» stanna ofta på 8–10 m. djupa undervattensgrund. — Vindarna äro på Ö. vanligen nordliga och östliga under våren och försommaren, sydliga och vestliga på eftersommaren och hösten. Under högsommaren äro vindarna ytterst ombytliga och oftast svaga. Man har anmärkt, att i skärgårdarna stundom blåser en frisk eller till och 
page_number=386, index= - Östersjön, Baltiska hafvet (Fornnord. Eystra-salt, D. Östersöen, T. Ostsee, F. Itämeri; Med. Lat. Mare balticum, R. Baltiskoje more; se Baltia), hafsarm af Atlantiska hafvet - Östersjöprovinserna (Östersjöländerna), gemensam benämning på de tre utmed Östersjön belägna ryska guvernementen Estland, Livland och Kurland - Österslöf, socken i Kristianstads län, Villands härad - Östersund, uppstad i Jämtland - Östertelge. Se Telge 2 - Österunda, socken i Vestmanlands län - Östervallskog, socken i Värmlands län - Öster-Våla. Se Våla 4 - Österväg. Se Austrvegr - Österåd, Österåt. Se Austråt - Öster-Åker. Se Åker 4 och 5 - Österö. Se Färöarna - Östfaler. Se Sachser - Öst-Flandern. Se Flandern - Öst-Franken. Se Franken - Östfrankiska. Se Fornhögtyska - Östfrisiska. Se Frisiska språket - Östgaard, Nicolai Ramm 
med hård vind under fullkomlig vindstilla å sjön utanför. 
Sjöfarten på Ö. är särdeles liflig. Den besväras visserligen i hög grad genom de ovanligt många undervattensgrunden, men å andra sidan kan med fog sägas, att säkerhetsanstalterna vid alla Ö:s kuster bragts till sådan fullkomning, att äfven de af verldshandeln ännu lifligare begagnade farvattnen näppeligen i detta hänseende hafva företräde. — Den första tillförlitliga kartan öfver Ö. utgafs 1833 af F. Th. Schubert. Jfr K. Ackermann: »Beiträge zur physischen geographie der Ostsee» (1883); se ock art. Månsson, Joh. A. G. 
<b>Östersjöprovinserna</b> (Östersjöländerna), gemensam benämning på de tre utmed Östersjön belägna ryska guvernementen Estland, Livland och Kurland. 
<b>Österslöf,</b> socken i Kristianstads län, Villands härad. Areal 4,566 har. 1,274 innev. (1892). Ö. utgör ett till egaren af Karsholm patronelt pastorat, Lunds stift, Villands kontrakt. 
<b>Östersund,</b> uppstad i Jämtland, vid Storsjöns östra strand, säte för landshöfdingen öfver Jämtlands län och länets enda stad. Stadsområdet utgör 514 har, satt till 1 mantal. Staden, som anlades på kungl. befallning år 1786, fortfor länge att vara en obetydlig ort. Innevånarnas antal uppgick sålunda 1805 till 177, tio år senare till 250, ännu 1850 till endast 817. År 1870 hade det ökats till 1,717, 1880 till 2,854, 1890 till 5,333 och 1892 till 5,443, hvilka siffror utvisa en jämn och rask utveckling under de senare årtiondena. Taxeringsvärdet uppgick 1893 till 4,924,000 kr., hvaraf 228,800 kr. för jordbruksfastighet. De bokförda tillgångarna upptogos 1891 till 446,627 kr., skulderna till 225,139 kr. För kommunala behof uttaxerades kr. 2,98 à 4,55 för hvarje krona bevillning. År 1892 funnos 143 handlande, med 107 biträden, 84 handtverkare, med 206 arbetare, och 6 fabriker, med 44 arbetare och 142,862 kr. tillverkningsvärde. Främst inom fabriksindustrien står öltillverkningen. Under den tid af året, då Storsjön är isfri, pågår en rätt liflig trafik med 7 i staden hemmahörande ångare om tillsammans 235 tons drägtighet. Hamnafgifterna uppgingo 1892 till 3,365 kr. — Staden är anlagd i en bördig trakt längs sjöstranden, med största utsträckning i n. och s.; den genomskäres af breda, raka gator, hvilka likväl, till följd af samhällets raska tillväxt, i afseende å dränering och stensättning ännu lemna mycket öfrigt att önska. Enligt beslut 1893 skall staden medelst en ny bro af jern förenas med Frösön öfver Östersundet. Tvärbanan genom Jämtland, hvilken fullbordades 1882, är framdragen vester om staden på en utfyllning i Storsjön, hvarigenom nödvändiggjorts åtskilliga vägöfver- och undergångar för att återställa förbindelsen mellan staden och sjön. Sjelfva jernvägsstationen ligger på en utfyllning vid stadens södra ände. Några synnerligen framstående byggnader eger staden ej, om man undantager länsresidenset i nordvestra delen af staden (sedan 1848) och det nya artillerietablissementet ö. om den egentliga staden (1894). Kyrkan är af trä (uppförd 1854). Stadens vattenledning blef färdig 1893. Ö. har betydelse såsom militärplats. Norrlands artilleriregemente är förlagd till staden, likaså chefsämbetet för Jämtlands regemente. Jämtlands hästjägarekår har haft sin chefsexpedition i Ö., men denna kår har nu förvandlats till Norrlands dragonregemente, som skall förläggas till annan plats. Fullstädigt allmänt läroverk finnes (se Frösö). Kreditanstalter förefinnas rikligt, nämligen afdelningskontor af Riksbanken, af Sundsvalls enskilda bank och af Sundsvalls handelsbank, Jämtlands folkbank, Jämtlands goodtemplarbank och länets sparbank. Från tryckerier i staden utkomma »Jemtlands Allehanda», »Jemtlandsposten» och »Östersundsposten», hvar och en 3 ggr i veckan. — I ecklesiastikt hänseende är Ö. annex till Brunflo. Vid val af riksdagsman i Andra kammaren har Ö. varit förenadt med Hudiksvall till en valkrets. — Såsom ofvan är nämndt, tillkom staden på grund af ett k. bref 1786, sedan långvariga och noggranna undersökningar egt rum rörande lämpligaste platsen för en stads anläggning i Jämtland. De första 20 åren njöto innevånarna skattefrihet. Platsen blef residensstad 1810, då Jämtlands län inrättades. Med undantag af åren 1830–36, då Ö. hade egen »justitiarius», lydde staden under landsrätt till 1857, då egen magistrat inrättades. Staden fick d. 2 Mars 1883 nederlags- och d. 30 Sept. 1887 transitoupplagsrätt. Stadens vapen är på blå botten ett <b>Ö</b> (guld) och i detta ett hjorthufvud (silfver). — Se J. Lindström: »Östersund 1786–1886» (1886). A. G. 
<b>Östertelge.</b> Se Telge 2. 
<b>Österunda,</b> socken i Vestmanlands län, Torstuna härad. Areal 4,885 har. 825 innev. (1892). Annex till Nysätra, Upsala stift, Lagunda kontrakt. 
<b>Östervallskog,</b> socken i Värmlands län, Nordmarks härad. Areal 14,907 har. 1,200 innev. (1892). Annex till Holmedal, Karlstads stift, Nordmarks kontrakt. 
<b>Öster-Våla.</b> Se Våla 4. 
<b>Österväg.</b> Se Austrvegr. 
<b>Österåd,</b> Österåt. Se Austråt. 
<b>Öster-Åker.</b> Se Åker 4 och 5. 
<b>Österö.</b> Se Färöarna. 
<b>Östfaler.</b> Se Sachser. 
<b>Öst-Flandern.</b> Se Flandern. 
<b>Öst-Franken.</b> Se Franken. 
<b>Östfrankiska.</b> Se Fornhögtyska. 
<b>Östfrisiska.</b> Se Frisiska språket. 
<b>Östgaard</b> [-gård], Nicolai Ramm, norsk författare, född d. 21 April 1812 i Trondhjem, blef student 1831 och juris kandidat 1840, tjenstgjorde någon tid i ett statsdepartement, sedan 1845 såsom fuldmægtig i revisionsdepartementet, och var 1859–72 fogde i Söndre Österdalen. Död 1873. Ö. skildrade förträftligt natur och folklif i Norge, i synnerhet i <i>En fjeldbygd</i> (1852; 5:te uppl. 1883), hvilken fick en vidsträckt läsarekrets, samt i <i>Fra skov og fjeld</i> (1858). Han tillhörde en tid bestyrelsen för norska teatern och skref för denna flere stycken. Äfven tidningarna innehöllo icke sällan alster af hans penna. E. H. 
page_number=387, index= - Östgoter (Lat. ostrogothi l. ostrogothæ), en afdelning af goterna - Östgöta Correspondenten, »Östergötlands dagliga länstidning och allmänna annonsblad», en numera daglig tidning, som utgifves i Linköping sedan 1838 
 <b>Östgoter</b> (Lat. <i>ostrogothi</i> l. <i>ostrogothae</i>), en afdelning af goterna (se d. o.). Sedan Dacien (östra Ungern, Siebenbürgen och Rumanien) inrymts åt goterna, lyckades östgoterna småningom underkufva en mängd germanska, slaviska och finska folk n. om Donau, så att de under Ermanarik (se d. o.), af amalernas konungaslägt (efter år 350), slutligen skola hafva herskat ända upp mot Östersjön. Ermanariks stora, men löst hopfogade välde störtade emellertid tillsammans vid hunnernas (se d. o.) anstormande 375, och östgoterna blefvo sjelfva lydfolk under desse, än med, än utan egna konungar. Efter hunnerkonungen Attilas tåg till Gallien, vid hvilket östgoterna måste medverka, trängdes de af de tillbakakastade hunnerna ur Dacien och fingo då såsom romerska <i>foederati</i> (bundsförvanter) slå sig ned i Pannonien (vestra Ungern), der de lösgjorde sig från det hunniska oket. Huru de under Teoderik sedermera tågade till Italien och der efter 489 grundade ett nytt mäktigt välde se Teoderik. Efter dennes död (526) trädde de inre motsatserna i riket ohöljdt i dagen och medförde det högsinta och tappra folkets brådstörta undergång — en af verldshistoriens mest tragiska episoder. Förloppet deraf var följande. Teoderiks dotter Amalasunta, som förestod regeringen åt sin omyndige son, Atalarik, retade goterna genom att gynna den romerska befolkningen, och då hon sökte stöd hos den grekiske kejsaren Justinianus I och låtit mörda hufvudmännen för den gotiska oppositionen, bemäktigade sig hennes frände Teodohad vid Atalariks död (534) kronan och lät bringa Amalasunta om lifvet. Under sken af att hämnas henne sände Justinianus 535 till Italien sin fältherre Belisarius (se denne), som genom den romerska befolkningens förräderi lyckades bemäktiga sig en stor del af landet. Då afsattes och dödades den fege Teodohad, som inlåtit sig på förrädiska underhandlingar med fienden, och till konung valdes en lågbördig, men tapper krigare, Witigis (Vitiges), som förmälde sig med Atalariks syster Matasunta. Rom föll dock genom innevånarnas förräderi 536 i Belisarius' våld, och Witigis mäktade trots en årslång belägring (Febr. 537–Mars 538) ej återtaga det. Hans försök att genom uppoffrande af de östgotiska besittningarna i Gallien erhålla hjelp af frankerna ledde blott till att desse för egen del sökte sätta sig fast i Italien, hvilket dock hindrades af grekerna, och 539 belägrades han sjelf af Belisarius i Ravenna. Derunder ankommo sändebud från Justinianus, mot hvilken Witigis retat perserna till krig, med anbud om fred på vilkor af en delning af Italien, men Belisarius fortsatte egenmäktigt belägringen. Då erbjödo östgoterna honom kronan, och genom ett låtsadt bifall härtill lyckades han bemäktiga sig Ravenna 540, hvarpå han med Witigis, dennes gemål och den östgotiska konungsskatten afseglade till Konstantinopel. De bedragne östgoterna valde då en af sina anförare, Ildibad, till konung, och sedan denne blifvit mördad, bemäktigade sig rugiern Erarik tronen. Men äfven han störtades, hvarefter Ildibads brorson Totila (Badvila) blef konung (541). Denne lyckades återupplifva sitt folks sjunkna mod, och då grekerna efter Belisarius' affärd voro dåligt anförda, återeröfrade han större delen af Italien, på hvars romerska befolkning han, lika mensklig som tapper, ej utkräfde hämd för dess affall. För att rädda Rom, om hvars besittning kampen alltmer koncentrerade sig, lät då Justinianus Belisarius 544 återfå befälet, men utan att gifva honom tillräckliga stridskrafter. Han kunde derför ej hindra Totila att efter en hård belägring intaga Rom 546. Denne vågade dock ej sjelf utsätta sig för en belägring, utan utrymde derför staden, sedan han delvis slopat dess murar. Derigenom kunde Belisarius besätta Rom, och Totilas försök att återtaga det misslyckades. Men då Justinianus ej sände förstärkningar, utverkade Belisarius missmodig sin återkallelse 549, och nu intog Totila s. å. å nyo Rom. Han sökte derpå fred med kejsaren, men denne sände i stället 551 Narses (se denne) med betydliga stridskrafter mot Italien, och dermed vände sig vapenlyckan. I slaget vid Taginae (Umbrien) 552 omkom Totila jämte en stor del af hans här. Det olyckliga folket utropade då den tappre Teja till konung, men denne stupade efter lysande mandomsprof vid foten af Vesuvius s. å., och hans här, som med förtviflans mod fortsatte striden i två dagar, nedhöggs så när som på 1,000 man, hvilka erhöllo fritt aftåg ur Italien. Åtskilliga fasta platser innehades dock ännu af östgotiska besättningar, och då en frankisk-alemannisk här inryckte i Italien, förenade en del af de öfverlefvande östgoterna sig med denna, och kriget uppblossade å nyo. Men Narses segrade vid Capua (553), och dermed var Italiens eröfring fullbordad. Östgoterna försvinna derefter ur historien. Af det fåtal, som öfverlefde nederlaget, bosatte sig en del i Alemannien och uppgick i dess befolkning, under det att en del tog tjenst i det grekiska väringgardet. Hufvudkällan för östgoternas historia äro Jordanes' och Prokopios' verk. S. B. 
<b>Östgöta Correspondenten,</b> »Östergötlands dagliga länstidning och allmänna annonsblad», en numera daglig tidning, som utgifves i Linköping sedan 1838. Den uppsattes af den kände satirikern filos. doktor H. B. Palmaer, och första numret utkom d. 24 Sept. nämnda år. Under den tid af knappt ett år, som Palmaer sjelf redigerade tidningen, tillvann han densamma stor uppmärksamhet och spridning genom sina lika qvicka som hänsynslösa utfall mot åtskilliga för honom misshagliga personer och särskildt mot Linköpings domkapitel (om ett väckt åtal se Palmaer). Hösten 1840 inträdde löjtnant K. F. Ridderstad såsom medredaktör af tidningen hvilken han kort derefter ensam öfvertog. Ända till kort tid före sin d. 12 Aug. 1886 timade död utöfvade Ridderstad detta redaktörsvärf, och under hans dugande, lifaktiga ledning — först i mycket liberal, sedermera i moderatare anda — vardt »Östgöta Correspondenten» en af Sveriges förnämsta och inflytelserikaste landsortstidningar (se Ridderstad). Under 1880-talets tullskyddsstrider uppträdde den decideradt 
page_number=388, index= - Östgöta Correspondenten, »Östergötlands dagliga länstidning och allmänna annonsblad», en numera daglig tidning, som utgifves i Linköping sedan 1838 - Östgöta kavalleriregemente uppsattes genom rustning i Östergötland och i Kalmar län - Östgötalagen. Se Landskapslagar, sp. 656 - Östhammar, sjöstad i nordöstra Upland, Stockholms län - Östkap. Se Ostkap - Östkinds härad, i Östergötlands län - Östkinds och Björkekinds kontrakt. Se Vikbolandets kontrakt - Östmark, socken i Värmlands län - Östmark, markgrefskap. Se Österrikisk-ungerska monarkien, sp. 748 o. f. - Östmongoliskan. Se Mongoliska språket - Östmän kallades uti Irland de nordiske vikingarna - Östra Aros. Se Aros - Östrabo, ämbetsbostaden för biskopen i Vexiö stift - Östra Broby, nytt namn på Broby socken i Östra Göinge härad, Kristianstads län. Se Broby 1 - Östra Bug. Se Bug - Östraby, socken i Malmöhus län - Östra Canada. Se Quebec 1 - Östra Ed, socken i Kalmar län - Östra Emtervik. Se Emtervik 2 - Östra Eneby. Se Eneby 2 - Östra Espinge. Se Espinge, Östra - Östra Fogelvik, nytt namn å socknen Fogelvik i Väse härad, Värmlands län. Se Fogelvik 2 - Östra Frölunda, nytt namn på Frölunda socken i Kinds härad, Elfsborgs län. Se Frölunda 2 - Östra församlingen. 1. Församling i Jönköpings stad - Östra församlingen. 2. Frösamling i Nyköpings stad - Östra Gerum, nytt namn på socknen Gerum i Vartofta härad, Skaraborgs län. Se Gerum 3 
såsom språkrör för de inom länet förherskande protektionistiska åsigterna. Tidningens nuv. redaktör, Bengt Hägge (f. 1857), öfvertog dess ledning omkr. en månad före Ridderstads död. Tidningen blef fr. o. m. 1893 daglig, sedan den först utgifvits två gånger i veckan 1838–70, derefter tre gånger i veckan 1871–86 och fyra gånger i veckan 1887–92. Formatet har från 3-spaltigt utvecklat sig till det nuv. 6–9-spaltiga, och prenumerationspriset är sedan 1891 nedsatt (från 9 kr. 60 öre) till 6 kr. Bland medarbetarna må vidare nämnas endast C. H. Wallberg (sign. »Qvippe»; alltifrån tidningens första år) och Reinhold Ericson (»Reinhold Winter»; 1870–81). — Vid sidan af den dagliga uppl. utgifyes sedan d. 7 Nov. 1885 en veckoupplaga af »Östgöta Correspondenten» med titeln »Östergötlands veckoblad Östgötaposten», hvars prenumerationspris (inberäknadt postarvode) utgör 1 kr. 50 öre. Bägge tidningarna utgå tillsammans i omkr. 10,000 exemplar. B. L. 
<b>Östgöta kavalleriregemente</b> uppsattes genom rustning i Östergötland och (med 83 nummer) i Kalmar län samt fick sitt indelningsverk stadfäst 1687 och något ändradt 1717. Regementet förändrades 1791 till infanteri och kallas nu Andra lifgrenadierregementet (se d. o.). 
<b>Östgötalagen.</b> Se Landskapslagar, sp. 656. 
<b>Östhammar,</b> sjöstad i nordöstra Upland, Stockholms län, täckt och sundt belägen på sydvestra stranden af Östhammarsfjärden, hvilken i s. ö. utmynnar i Singöfjärden och i n. v. står i förbindelse med Granfjärden, som fordom sammanhängde med Kallrigafjärden. Stadens område utgör endast 137 har. Innevånarnas antal uppgick 1870 till 637 och 1892 till 698. Fastighetstaxeringsvärdet utgjorde sistnämnda år 613,900 kr. Stadens tillgångar voro 1891 bokförda till 70,753 kr., skulderna till 28,846 kr. För kommunala behof uttaxerades kr. 3,70 à 7,20 för hvarje krona bevillning. Näringsgrenar äro handtverk, fiske och någon handel. Ingen fabrik finnes. År 1891 funnos 19 handlande, med 15 biträden, och 48 handtverkare, med 50 arbetare. Hamnen är mycket uppgrundad, så att stadens sjöfart dragit sig dels till det 2 km. n. om Ö. belägna Husbacka, dels till den 11 km. i s. ö. belägna Hargs hamn. Nyssnämnda år uppgafs sjötrafiken till 178 fartyg, om tillsammans 10,016 tons, alla gående i inrikes fart. Hamnafgifterna gingo till omkr. 930 kr. Hela det lilla samhället är bebygdt med små, oansenliga trähus. Den enda stenbyggnaden är kyrkan (från 1675). Sedan 1882 finnes här en badanstalt. Två tidningar utkomma i staden: »Roslagsbladet» 1 gång och »Östhammars tidning» 2 gånger i veckan. I kyrkligt afseende är Ö. annex till Börstil. Med Öregrund har Ö. gemensam borgmästare. Tillsammans med Stockholms läns öfriga städer väljer Ö. en riksdagsman i Andra kammaren. — Ö. är en gammal stad (1368 stadfäste kon. Albrekt dess privilegier), som i forna dagar spelade en mera betydande rol än nu. Den låg då litet längre i v., vid den nu s. k. Gammelbyn, närmare byn Ed, och idkade sjöfart till sådan utsträckning, att det väckte Stockholms afundsjuka. Farvattnets uppgrundning förorsakade i slutet af 1400-talet en utflyttning till Öregrund, men efter 1521 uppväxte staden å nyo på sin nuvarande plats, Gullskär, der den likväl aldrig nått någon betydelse. Den afbrändes af ryssarna 1719 och härjades af vådeld 1795. Stadens vapen är på silfverbotten en fisk under ett utspändt nät. — Östhammars hus kallades under medeltiden ett fäste, som låg vid Husbacka. Det afbrändes under Engelbrekts befrielsekrig 1434, men återställdes sedermera. Det är nu försvunnet. A. G. 
<b>Östkap.</b> Se Ostkap. 
<b>Östkinds härad,</b> i Östergötlands län, ingår i Björkekinds, Östkinds m. fl. härads domsaga och i Lösings, Björkekinds och Östkinds häradsfögderi samt omfattar socknarna Häradshammar, Jonsberg, Östra Husby, Qvarsebo, Östra Stenby och del af Krokek. Areal 37,037 har. 6,435 innev. (1892). 
<b>Östkinds och Björkekinds kontrakt.</b> Se Vikbolands kontrakt. 
<b>Östmark,</b> socken i Värmlands län, Fryksdals-härad. Areal 39,651 har. 4,493 innev (1892). Ö. utgör ett regalt pastorat, Karlstads stift, Fryksdals kontrakt. 
<b>Östmark,</b> markgrefskap. Se Österrikisk-ungerska monarkien, sp. 748 o. f. 
<b>Östmongoliskan.</b> Se Mongoliska språket. 
<b>Östmän</b> kallades uti Irland de nordiske vikingarna, hvilka i 9:de och 10:de årh. hemsökte nämnda ö med sina härjningar. Jfr Easterlings. 
<b>Östra Aros.</b> Se Aros. 
<b>Östrabo,</b> ämbetsbostaden för biskopen i Vexiö stift, ligger i Vexiö landsförsamling på stadens östra sida. Der afled skalden Es. Tegnér d. 2 Nov. 1846. 
<b>Östra Broby,</b> nytt namn på Broby socken i Östra Göinge härad, Kristianstads län. Se Broby 1. 
<b>Östra Bug.</b> Se Bug. 
<b>Östraby,</b> socken i Malmöhus län, Färs härad. Areal 4,300 har. 2,115 innev. (1892). Annex till Vesterstad, Lunds stift, Färs kontrakt. 
<b>Östra Canada.</b> Se Quebec 1. 
<b>Östra Ed,</b> socken i Kalmar län, Norra Tjusts härad. Areal 10,750 har. 1,323 innev. (1892). Annex till Vestra Ed, Linköpings stift, Norra Tjusts kontrakt. Det förra namnet var Eds kapell (se Ed 2). 
<b>Östra Emtervik.</b> Se Emtervik 2. 
<b>Östra Eneby.</b> Se Eneby 2. 
<b>Östra Espinge.</b> Se Espinge, Östra. 
<b>Östra Fogelvik,</b> nytt namn å socknen Fogelvik i Vase härad, Värmlands län. Se Fogelvik 2. 
<b>Östra Frölunda,</b> nytt namn på Frölunda socken i Kinds härad, Elfsborgs län. Se Frölunda 2. 
<b>Östra församlingen.</b> 1. Församling i Jönköpings stad. 8,591 innev. (1892). — 2. Församling i Nyköpings stad. 2,435 innev. (1892). 
<b>Östra Gerum,</b> nytt namn på socknen Gerum i Vartofta härad, Skaraborgs län. Se Gerum 3. 
page_number=389, index= - Östra Grefvie. Se Grefvie 3 - Östra Göinge härad. Se Göinge 3 - Östra Göinge kontrakt. Se Göinge 4 - Östra hafvet. Se Kinesiska hafvet - Östra Harg. Se Harg 3 - Östra Herrestad. Se Herrestad 6 - Östra Hisings härad. Se Hisingen - Östra Hoby, nytt namn på Hoby socken i Ingelstads härad, Kristianstads län. Se Hoby 2 - Östra Husby. Se Husby 10 - Östra härad. 1. Härad i Blekinge län - Östra härad. 2. Härad i Jönköpings län - Östra härads kontrakt, i Vexiö stift - Östra indiska halfön (Bortre Indien), den östra af de båda stora indiska halföarna, Asien, nu vanligen kallad Indo-kinesiska halfön l. Indo-Kina 
 <b>Östra Grefvie.</b> Se Grefvie 3. 
<b>Östra Göinge härad.</b> Se Göinge 3. 
<b>Östra Göinge kontrakt.</b> Se Göinge 4. 
<b>Östra hafvet.</b> Se Kinesiska hafvet. 
<b>Östra Harg.</b> Se Harg 3. 
<b>Östra Herrestad.</b> Se Herrestad 6. 
<b>Östra Hisings härad.</b> Se Hisingen. 
<b>Östra Hoby,</b> nytt namn på Hoby socken i Ingelstads härad, Kristianstads län. Se Hoby 2 
<b>Östra Husby.</b> Se Husby 10. 
<b>Östra härad.</b> 1. Härad i Blekinge län, utgör Östra härads domsaga och ingår i Blekinge Östra fögderi samt omfattar socknarna Kristianopel, Torrum, Sturkö, Tjurkö, Ramdala, Jemjö, Lösen, Augerum, Rödeby. Areal 63,555 har. 26,727 innev. (1892). — 2. Härad i Jönköpings län, utgör Östra härads domsaga och fögderi samt omfattar socknarna Hvetlanda, Björkö, Näfvelsjö, Karlstorp, Kråkshult, Alseda, Skede, Ökna, Skirö, Nye, Näshult, Stenberga, Korsberga, Lemnhult, Bäckseda, Näsby, Myresjö, Lannaskede. Areal 1,400 qvkm. 22,344 innev. (1892). 
<b>Östra härads kontrakt,</b> i Vexiö stift, omfattar de 9 pastoraten Alseda, Skede och Ökna; Korsberga, Lemnhult och Södra Solberga; Hvetlanda; Skirö och Nye; Näshult och Stenberga; Karlstorp och Kråkshult; Björkö och Näfvelsjö; Bäckseda och Näsby; Myresjö och Lannaskede. Areal 1,451 qvkm. 23,163 innev. (1892). — Om Östra härads kontrakt i Lunds stift se Östra kontrakt. 
<b>Östra indiska halfön</b> (Bortre Indien), den östra af de båda stora indiska halföarna, Asien, nu vanligen kallad Indo-kinesiska halfön l. Indo-Kina, ett namn, som först föreslogs af Malte-Brun. Omgifven på ena sidan af Indiska hafvet, som der bildar Pegu- l. Martabanviken, och på den andra af Kinesiska hafvet, som bildar Siam- och Tongking-vikarna, berör halfön Indien med sin nordvestra gräns och Kina med den norra; men det är icke så mycket denna dubbla beröring, som förskaffat halfön namnet Indo-Kina, som det dubbla ursprunget till dess religiösa civilisation och dess sociala organisation, hvilka till en del hafva kommit från Kina och till en vida större del från Indien. Oberäknadt den smala halfön Malakka, som skjuter ut till 1 1/2° n. br., ligger Indo-Kina mellan 9° och 28° n. br.; dess läge i ö. och v. är mellan 90° och 107° ö. lgd. Arealen beräknas till omkr. 2,127,000 qvkm. Flere bergskedjor genomlöpa halfön i meridianens riktning och begränsa de stora dalar, som vattnas af betyande floder: Iravadi, Saluen (båda till Peguviken), Menam (till Siamviken), Mekong och Songkoi, hvilka alla hafva större eller mindre deltabildningar. Stödjande sig i n. v. mot den stora tibetanska platåns sluttning, är halfön i sin nordliga del ganska bergig, och de många fallen och forsarna i flodernas öfre lopp vittna om en följd afsatser, med hvilka landet höjer sig från slätterna i s. till flodernas källregioner. Höjden af kedjorna öfverstiger, utom i några enstaka punkter, icke 2,000 m. Men höjder af 1,000–2,000 m. träffas icke endast vid gränserna mot Junnan och på landets hufvudåsar, utan äfven på halfön Malakka. Men tilläggas bör, att Indo-Kinas orografi är ännu ganska ofullkomligt känd. Endast en tämligen obestämd öfversigt kan lemnas; för öfrigt hänvisas till artiklarna om de enskilda landen. I n. v. är den kedja, som skiljer Arakan (Nedre Birma) från Öfre Birma, känd under namnet Arakan Joma (öfver 2,000 m.). Den består af kalk- och sandsten och några eruptiva bergarter. Der finnas dock inga eldsprutande berg, endast dyvulkaner; sådana finnas äfven på kustöarna. Arakan Joma slutar med Kap Negrais, Iravadideltats vestra gräns, men på andra sidan om det föga djupa sund, som förenar Bengaliska viken med Peguviken, fortsättes den af de båda arkipelagerna Andamanerna och Nikobarerna, hvilka icke nå 1,000 m. höjd. Mellan nedre Iravadi och kustfloden Sittang når Pegu Joma en höjd af blott 600–900 m., men mellan öfre Iravadi och Saluen nå Sjan Joma 3,190 m. höjd och Nattung nära Saluen 2,400 m. Siam är mindre högt beläget än Birmas högslätter, men har flere isolerade bergmassor, som likt öar uppstiga öfver slättlandet, såsom Koh Sabap (ädelstenarnas berg), ö. om Tsjantabon (637 m.), Prabat (1,160 m.) samt Mjengmoletkat v. om Bangkok i Tenasserim (omkr. 2,150 m.). Öster om Mekong följa bergen östkustens riktning och nå här och der 2,000 m. eller mera. — Klimatet är tropiskt. Den reguliera vexlingen af monsunerna delar året i tvänne årstider. Från Maj till Sept. medför sydvestmonsunen regn och storm; från Sept. till Mars blåser nordöstmonsunen, som medför torr och uppfriskande atmosfer. Det är mellan dessa båda årstider, i Mars och April, som värmen är isynnerhet tryckande, men temperaturen är i allmänhet hög. I Bangkok varierar den mellan 24° och 30°, men öfverstiger aldrig 35°; om vintern, den torra årstiden, faller den undantagtvis ned till 12°. I Huë och Saigon har man iakttagit ett minimum af 17–18°. Tongking är svalare, och man har der observerat 7,5°. Indo-Kina mottager stor nederbörd, men ojämnt fördelad. Den för sydvestmonsunens våldsamhet utsatta vestkusten har största nederbörden (i Nedre Birma 3–6 m. och på Pulo Pinang 8–9 m. årligen). — Floran är nästan densamma som Indiens. Mångfalden af kulturväxter är synnerligen stor; de förnämsta äro ris, i Birma odladt i sådan utsträckning, att det gör detta land till en af Indiens och jordens kornbodar, fruktträd af olika slag, tobak, te, kaffe och cinchona. De jungfruliga skogarna skulle med mindre svåra kommunikationer kunna lemna industrien en ofantlig mängd trävaror. Der finnas det för skeppsbygge oumbärliga tekträdet samt träd, hvilka lemna kautsjuk, fernissor, olja m. m. Siams flora har samma arter som Birmas, men äfven kinesiska former i stort antal. I halföns östra berg, mellan Mekongs bäcken och Annam, uppträda växter från Himalaja, Kina och Japan vid sidan af indo-kinesiska arter. Floran är utomordentligt rik; tack vare botaniska forskningsresor, som företagits efter den franska eröfringen, äro mer än 12,000 fanerogama växtarter kända. Mangroveträd, pandanusarter, rörpalmer fylla 
page_number=390, index= - Östra indiska halfön (Bortre Indien), den östra af de båda stora indiska halföarna, Asien, nu vanligen kallad Indo-kinesiska halfön l. Indo-Kina 
kuststräckan i nedre Kochinkina, och denna trakt är jämte halfön Malakka den på frukter rikaste trakt af Asien. Annamiterna odla endast ett fåtal växter, bl. a. bomull och majs; ris, hvaraf finnes ett 40-tal varieteter, och bambu äro nästan allt hvad de behöfva för sitt uppehälle. Vilda vinrankor gifva en dålig frukt, hvaraf man bereder en ännu sämre dryck. Halfön Malakka eger likaledes en mycket rik flora; skogarna lemna Indiens och den ostindiska överldens dyrbara alster, och den odlade jorden producerar alla den tropiska och tempererade zonens mångfaldiga växter. — Indiens flesta djurarter träffas ock i Indo-Kina. Elefanter finnas ganska allmänt, i synnerhet i Birma; noshörningar, af hvilka man känner tre species i Birma, tämjas der stundom, liksom i Assam. Tigern huserar i djunglerna. Annams fauna omfattar vilda bufflar samt en oxe, dzin, som till arten måhända är densamma som Kinas mithun. Birmas hästar äro mycket värderade, men Annams äro små och svaga som dragare, ehuru goda trafvare. — I Tongking, Annam, Kambodja hålles mycket fjäderfä (höns, gäss och ankor) samt svin. Insektverlden är ofantligt rik, och vattendragen äro rika på fisk, som till väsentlig del ingår i befolkningens föda. — Bergen innesluta flerestädes mäktiga minerala skatter: jern, bly, koppar, tenn, silfver och guld; äfven en och annan flod är guldförande. Ädla stenar, i synnerhet safirer och rubiner, samlas till kungliga skattkammaren från bergen n. ö. om Mandalay. Birma är ett af de få land, som hafva nefritbrott. I närheten af Songkois delta har anträffats ett stort stenkolslager. Bergen på halfön Malakka innehålla guld, men deras förnämsta rikedom är tennmalm. Saltkällor och petroleumbrunnar finnas på östra sidan af Arakan Joma. 
Innevånarna, som med ett gemensamt namn blifvit kallade indo-kineser (se d. o.), tillhöra, med undantag af de malajiska stammarna på Malakka (se d. o.), den mongoliska rasen och indelas af Fr. Müller i följande grupper: 1) birmanerna, i Birma, der de underkufvat urbefolkningen, arakanerna (mag), i kusttrakten vid Bengaliska viken, samt några af de bergsstammar, som af Müller, efter Brahmaputras biflod Lohita, sammanfattas under namnet Lohitafolken, och af hvilka flertalet tillhör britiska Indien, men några bo i Indo-Kina, såsom khyeng, i Arakan Joma, karen, i Arakans berg, i Pegu och södra Birma samt i Iravadis och Saluens dalar och sporadiskt ända till Menam, och tunglho i Tenasserim; 2) thaifolken, hvilka äro birmanernas östra grannar och intaga större delen af halfön: thai i egentlig mening eller siameser (af kineser och birmaner kallade sjan), hufvudbefolkningen i Siam, lao i inre och norra delen af halfön, khamti, i nordligaste delen af Siam; 3) annamiter i Tongking och Kochinkina; 4) flere isolerade folk, rester af halföns urbefolkning, af de invandrade folken (birmaner, thai och annamiter) undanträngda till bergen och flodmynningarna samt till större delen ociviliserade, främmande för buddhaismen och kinesisk bildning; dit höra mon (talaing), i Iravadis delta, khamen (khmer, khom), urbefolkningen i Kambodja, nu hufvudsakligen bosatt i sumptrakterna, khamendong, s. om Battabong och sjön Bienho (på gränsen mellan Siam och Kambodja), tsiampa (lau), sporadiskt i Kambodja, quanto, vid öfre Mekong, kui, i Siams och Kambodjas gränstrakter, samt de stammar, som af siameserna kallas kha (af kochinkineserna moi, af tongkineserna myong, af kambodjerna puom), vilda bergsstammar, hvilka bebo längddalarna i de bergskedjor, som ö. om Mekong skilja Annam från Siam, samt 5) kineser, hvilka från södra Kina innästlat sig öfverallt och mer eller mindre satt sin prägel på befolkningen, äfven den, som är mest aflägsen från kusten. I socialt och politiskt hänseende är det annamiterna, hvilka under ett tusenårigt beroende af kineserna af dem rönt största inflytandet. Alla dessa folk förete sins emellan alltför stora olikheter för att göra det möjligt att sammanfatta dem i en enda beskrifning. De mest utmärkande kännetecknen äro angifna i art. Indo-kineser. Likaså är det omöjligt att göra en uppskattning, ens approximativ, af befolkningens storlek. Icke ens för de delar, som stå under europeisk förvaltning, äro siffrorna närmelsevis säkra, men man tror sig kunna anslå hela folkmängden till närmare 40 mill. De indo-kinesiska språken äro monosyllabiska liksom kinesiskan, hvilken de likna, ehuru de upptagit en mängd sanskritrötter, utan att derför förlora sin ursprungliga karäkter. Denna invasion af sanskritrötter är märkbar på hela halfön utom hos annamiterna, hvilka mottagit hela sin civilisation från Kina. De skilja sig dessutom från de öfriga folken deri att de begagna sig af en fonetisk skrift, analog med kinesiskan, medan de andra folken, för såvidt de skrifva sitt idiom, använda alfabet af indiskt ursprung (pali). Malajerna hafva med islam antagit arabisk skrift. Flertalet af befolkningen bekänner sig till buddhaismen; dock har äfven kristendomen (katolicismen) vunnit terräng, och islam räknar många anhängare. De vilda folken äro rena fetischister. 
I politiskt hänseende bildar östra delen franska Indo-Kina (kolonierna Kochinkina och Tongking samt skyddsstaterna Kambodja och Annam), omkr. 489,000 qvkm., med 19 mill. innev.; midten af landet upptages af Siam, omkr. 800,000 qvkm., med 9 mill. innev., och vestra delen af britiska områden: Nedre och Öfre Birma med sjanstaterna, tills. omkr. 748,000 qvkm., med omkr. 9,6 mill. innev., hvartill kommer halfön Malakka, dels britiska kolonier, dels skyddsstater, sammanlagdt omkr. 90,000 qvkm., med 1,150,000 innev. 
Historia. Af alla trakter i Asien ar Indo-Kina den i Vesterlandet sist kända, I de aflägsnaste tider, till hvilka traditionen sträcker sig tillbaka, voro dessa land bebodda af vilda stammar, som lefde i ett tillstånd af fullkomligt oberoende. Den i Kinas historia ryktbare kejsaren Tsin-tsji-hoang, upphofsmannen till den stora muren, sökte utsträcka sitt välde söderut genom att sända en väldig skara kinesiska kolonister till dessa stammar. Derigenom fingo Tongking och hvad som senare kallades 
page_number=391, index= - Östra indiska halfön (Bortre Indien), den östra af de båda stora indiska halföarna, Asien, nu vanligen kallad Indo-kinesiska halfön l. Indo-Kina 
Kochinkina en kinesisk befolkning, som till obygder undanträngde eller med sig sammansmälte urbefolkningen och blef stammen till den annamitiska gruppen, hvars språk bevarar spåren af sitt dubbla ursprung. Detta skedde omkr. 214 f. Kr., det första kända året i landets historia. Ungefär vid samma tid, efter hvad man kan antaga, infördes brahmanismen från Indien till birmanska stammar vid Iravadi. En lifligare förbindelse mellan Indo-Kina och Kina började egentligen först med buddhaismens införande omkr. år 60 af vår tidräkning. Norra delarna af halfön voro då passage mellan Indien och Kina, och samma väg begagnades, jämte den genom Turkestan, för samfärdseln mellan Kina och Europa. Någon kommunikation till sjös fanns då icke mellan Romerska riket och Indo-Kina. Senare blefvo Persien och Etiopien mellanhänder mellan Rom och den yttersta Orienten. Arabiska eröfrare i Indien gjorde förbindelsen lifligare. Från 7:de årh. börjar man få verklig historisk och geografisk kännedom om Indo-Kina, och från 8:de årh. besöktes alla kusterna af halfön af vesterländska sjöfarare. Senare ingingo Kinas kejsare förbindelser med indiska sultaner, och det är en af dessa vi hafva att tacka för Ibn Batutas resor (1342–49), som gifva åtskilliga upplysningar om Indo-Kina. Efter korstågen slöto sig genueser och venezianer i handelssyfte till perser och araber och foro till halfön. Marco Polo besökte Junnan, Birma och mellanliggande land; venezianen Nic. di Conti besökte 1419–44 Arakan och konungariket Ava, och Ludov. Barthema genomströfvade Asiens kuster från Persiska viken till Malakka. Men det är portugisernas uppträdande i de indiska farvattnen, som inleder den nyare tidens aera i yttersta Asien, den geografiska såväl som den politiska. 1508, tio år efter Vasco da Gamas ankomst till Indien, sändes portugisen Diogo Lopez de Sigueira l. Sequeira till Malakka med 4 fartyg, men han blef snart bortjagad genom arabiskt inflytande. 1511 intog Albuquerque staden, anlade ett fäste och knöt politiska förbindelser med konungen af Siam. Efter portugiserna kommo spaniorerna (som bemäktigade sig Filippinerna 1565), holländarna 1596 och kort derefter engelsmännen. Täflan mellan de europeiska makterna och de barbariska handlingar, till hvilka de stundom gjorde sig skyldiga, förringade snart deras inflytande, och mot 1600-talets midt afbrötos alla officiella förbindelser mellan européerna och staterna på halfön. Emellertid hade äfven missionärer börjat arbeta i Indo-Kina och högst betydligt vidga kännedomen om detsamma (den första kartan öfver Annam och Kochinkina, af 1635, är af en missionär, den franske jesuiten Alexandre de Rhodes). I 18:de årh. medförde engelsmännens och jesuiternas ökade inflytande i Kina nya förbindelser mellan Europa och halfön. Jesuiterna, hvilka upprättade en karta öfver Kinas sydligaste provinser, förvärfvade derigenom äfven kännedom om angränsande delar af Indo-Kina. Flere europeiska sändebud försökte, men utan framgång, förnya förbindelsen med Kochinkina. Den österrikiske jesuiten Koffler vistades der 15 år. Kapten de Rosily undersökte 1787 Mekongs mynningar och en del af Kochinkinas kust, och hans arbeten fortsattes af den franske officeren Dayot, som undersökte Annams kust. Öfverste Symes' ambassad till Ava 1795 gaf anledning till högst vigtiga geografiska underrättelser om landet, hvilka i 19:de årh. ökats genom en mängd forskningsresor, företagna företrädesvis af engelsmän och fransmän. I 19:de årh. hafva de europeiska makterna gått mera aggressivt till väga och tilltvingat sig stora delar af halfön. En tvist med ostindiska kompaniet i Kalkutta om besittningsrätten till en ö på Arakans kust ledde till engelsmännens första krig med Birma (1824–26), genom hvilket detta afträdde Arakan och Tenasserim samt Mergui-öarna och afsade sig anspråken på Assam, Katsjar, Djintya och Manipur, d. v. s. de områden, som tills för ett årtionde sedan utgjorde gräns mellan Indien och nordvestra Birma. Ett andra krig (1852–53) medförde förlusten af Birmas återstående kust, Pegu. Konung Theebaws fientliga hållning ledde 1885 till en väpnad expedition och konungens tillfångatagande, hvarefter landet, Öfre Birma, d. 1 Jan. 1886 införlifvades med det britisk-indiska väldet, som 1887–88 utsträcktes öfver sjanstaterna, af hvilka flere endast helt löst sammanhängt med Theebaws rike. På halfön Malakka hafva engelsmännen af det fruktade sjöröfvarenästet Singapur gjort den blomstrande hufvudstaden för deras besittningar Singapur, Penang och Wellesley (se Malakka) samt på 1870- och 1880-talen utsträckt sitt protektorat öfver malajstaterna derstädes. Fransmännen fattade fast fot i Bortre Indien genom fördraget d. 5 Juni 1862, genom hvilket konungariket Annam l. Kochinkina afträdde de tre n. om Mekongdeltat belägna provinserna Bienhoa, Saigon l. Gadinh och Dinhtuong l. Mitho till Frankrike (omkr. 22,000 qvkm.). 1867 ockuperades de sydligare provinserna Vinh-long, Chandoc och Hatien, så att kolonien franska Kochinkina l. Nedre Kochinkina växte till omkr. 59,500 qvkm. Samma omfång har det ännu, enär den i fördraget af d. 21 Aug. 1883 betingade afträdelsen af prov. Binhtuan (omkr. 12,000 qvkm.) icke verkstälts. Riket Kambodja ställdes genom fördrag d. 11 Aug. 1863 under Frankrikes protektorat, och Annam delvis genom fördraget d. 15 Mars 1874, då det stipulerades, att det skulle föra sin yttre politik endast i öfverensstämmelse med Frankrikes vilja, och samtidigt öppnades de tongkinesiska hamnarna Haifong, Hanoi och Thin-hai för handeln, och flodfarten på Songkoi l. Röda floden förklarades fri. 1882 förde Rivières död, hvilken var utsänd till Tongking för att hämma det der blomstrande sjöröfvareväsendet, till krigiska förvecklingar, hvarunder fransmännen intogo en rad tongkinesiska platser. Enligt fördraget i Huë d. 6 Juni 1884 utsträcktes franska protektoratet öfver hela Annam jämte Tongking. Förvaltningen af tullar, offentliga arbeten o. s. v. tillkommer Frankrike; annamiterna behålla den inre förvaltningen i områdena mellan franska Kochinkinas nordgräns och den tongkinesiska prov. Ninh-binhs sydgräns, men i 
page_number=392, index= - Östra indiska halfön (Bortre Indien), den östra af de båda stora indiska halföarna, Asien, nu vanligen kallad Indo-kinesiska halfön l. Indo-Kina - Östra Ingelstad, nytt namn å socknen Ingelstad i Ingelstads härad, Kristianstad län. Se Ingelstad 3 - Östra Karleby. Se Karleby 3 - Östra Karup. Se Karup 2 - Östra Klagstorp, nytt namn å socknen Klagstorp i Vemmenhögs härad, Malmöhus län. Se Klagstorp 2 - Östra kontrakt (Östra härads kontrakt), i Lunds stift - Östra Kärrstorp, nytt namn å socknen Kärrstorp i Färs härad, Malmöhus län. Se Kärrstorp 1 - Östra Ljungby, socken i Kristianstads län - Östra Ny. Se Ny 5 - Östra Nöbbelöf. Se Nöbbelöf 4 - Östra Ryd. Se Ryd 4 och 5 - Östra Sallerup, socken i Malmöhus län - Östra Skrukeby, socken i Östergötlands län - Östra stambanan. Se Jernvägar, sp. 1169 - Östra Stenby, socken i Östergötlands län - Östra Strö. Se Strö 4 - Östra Sund. Se Sunne 2 - Östra Sönnarslöf, socken i Kristianstads län - Östra Tollstad, socken i Östergötlands län - Östra Tommarp, socken i Kristianstads län - Östra Torp. Se Torp 5 - Östra Torsås. Se Torsås 3 - Östra Tunhem (förut Tunhem), socken i Skaraborgs län - Östra Vemmenhög. Se Vemmenhög 4 - Östra Vemmerlöf, socken i Kristianstads län - Östra Vingåker, socken i Södermanlands län - Östra Vram, socken i Kristianstads län - Östre (Isl. Austri), Nord. mytol., en af de fyra dvärgar, som uppbära himlahvalfvet och hafva sina namn efter de väderstreck, der de äro placerade - Östromerska riket (Öst-Rom, Bysantinska l. Grekiska kejsaredömet) 
Tongking öfvervaka franska ämbetsmän skatteuppbörden. Genom dekretet af d. 17 Okt. 1887 konstituerades föreningen af Kochinkina, Kambodja, Annam och Tongking till ett franskt kolonialland Indo-Kina, under en generalguvernör (som residerar i Saigon) och ett »Conseil supérieur», bestående af generalguvernören som ordförande och som ledamöter högste befälhafvaren öfver trupperna och flottan, residenterna i Tong-king, Annam och Kambodja, generalprokuratorn, chefen för generalguvernörens kabinett samt 4 förvaltningschefer. Hvartdera landet har sin särskilda förvaltning och budget. Gränstvister mellan Siam och Frankrike, hvilka sommaren 1893 ledde till krigiska förvecklingar, bilades genom fredsslut d. 2 Okt. s. å., då Frankrike af Siam förvärfvade en del af venstra Mekongstranden. 
<b>Östra Ingelstad,</b> nytt namn å socknen Ingelstad i Ingelstads härad, Kristianstads län. Se Ingelstad 3. 
<b>Östra Karleby.</b> Se Karleby 3. 
<b>Östra Karup.</b> Se Karup 2. 
<b>Östra Klagstorp,</b> nytt namn å socknen Klagstorp i Vemmenhögs härad, Malmöhus län. Se Klagstorp 2. 
<b>Östra kontrakt</b> (Östra härads kontrakt), i Lunds stift, omfattar dels de 5 pastoraten Karlskrona stadsförsamling; Ramdala och Jemjö; Lösen och Augerum; Kristianopel; Torrum och Sturkö samt Tjurkö, dels Karlskrona amiralitetsförsamling. Areal 51,100 har. 43,943 innev. (1892). 
<b>Östra Kärrstorp,</b> nytt namn å socknen Kärrstorp i Färs härad, Malmöhus län. Se Kärrstorp 1. 
<b>Östra Ljungby,</b> socken i Kristianstads län, Norra Åsbo härad. Areal 2,924 har. 1,084 innev. (1892). Ö. L. bildar med Kellna ett regalt pastorat, Lunds stift, Norra Åsbo kontrakt. 
<b>Östra Ny.</b> Se Ny 5. 
<b>Östra Nöbbelöf.</b> Se Nöbbelöf 4. 
<b>Östra Ryd.</b> Se Ryd 4 och 5. 
<b>Östra Sallerup,</b> socken i Malmöhus län, Frosta härad. Areal 5,198 har. 1,511 innev. (1892). Ö. S. bildar med Långaröd ett regalt pastorat, Lunds stift, Frosta kontrakt. 
<b>Östra Skrukeby,</b> socken i Östergötlands län, Åkerbo härad. Areal 2,626 har. 544 innev. (1892). Ö. S. bildar med Lillkyrka ett konsistorielt pastorat, Linköpings stift, Domprosteriet. 
<b>Östra stambanan.</b> Se Jernvägar, sp. 1169. 
<b>Östra Stenby,</b> socken i Östergötlands län, Östkinds härad. Areal 3,748 har. 960 innev. (1892). Ö. S. utgör ett konsistorielt pastorat, Linköpings stift, Vikbolands kontrakt. 
<b>Östra Strö.</b> Se Strö 4. 
<b>Östra Sund.</b> Se Sunne 2. Sunne sockens fördelning i två pastorat: Vestra Sund och Östra Sund är tills vidare uppskjuten. 
<b>Östra Sönnarslöf,</b> socken i Kristianstads län, Gärds härad. Areal 5,397 har. 1,103 innev. (1892). Annex till Efveröd, Lunds stift, Gärds kontrakt. 
<b>Östra Tollstad,</b> socken i Östergötlands län, Vifolka härad. Areal 4,694 har. 1,075 innev. (1892). Ö. T. bildar med Sya ett konsistorielt pastorat, Linköpings stift, Vifolka och Valkebo kontrakt. 
<b>Östra Tommarp,</b> socken i Kristianstads län, Jerrestads härad. Areal 2,511 har. 1,216 innev. (1892). Annex till Gladsax, Lunds stift, Albo och Jerrestads kontrakt. Se vidare Tommarp. 
<b>Östra Torp.</b> Se Torp 5. 
<b>Östra Torsås.</b> Se Torsås 3. 
<b>Östra Tunhem</b> (förut Tunhem), socken i Skaraborgs län, Gudhems härad. Areal 765 har. 282 innev. (1892). Annex till Gudhem; Skara stift, Falköpings kontrakt. 
<b>Östra Vemmenhög.</b> Se Vemmenhög 4. 
<b>Östra Vemmerlöf,</b> socken i Kristianstads län, Jerrestads härad. Areal 2,885 har. 1,087 innev. (1892). Ö. V. bildar med Rörum ett regalt pastorat, Lunds stift, Albo och Jerrestads kontrakt. 
<b>Östra Vingåker,</b> socken i Södermanlands län, Oppunda härad. Areal 10,915 har. 2,642 innev. (1892). Ö. V. utgör ett regalt pastorat, Strengnäs stift, Oppunda vestra kontrakt. Jfr Vingåkersbygden. 
<b>Östra Vram,</b> socken i Kristianstads län, Gärds härad. Areal 789 har. 338 innev. (1892). Annex till Vestra Vram, Lunds stift, Gärds kontrakt. 
<b>Östre</b> (Isl. <i>Austri</i>), <i>Nord. mytol.,</i> en af de fyra dvärgar, som uppbära himlahvalfvet och hafva sina namn efter de väderstreck, der de äro placerade. 
<b>Östromerska riket</b> (Öst-Rom, Bysantinska l. Grekiska kejsaredömet), anses datera sin uppkomst från den definitiva delningen af Romerska riket efter Theodosius' död, 395. Det omfattade de båda prefekturerna Oriens och Illyricum med 7 dieceser, d. v. s. Balkanhalfön (begränsad i n. af Donau och i n. v. af en linie, följande Save och Drina och förenande sistnämnda flod med Cattarobukten), Mindre Asien och Syrien (med omstridda gränser i Armenien och Mesopotamien), Egypten och norra Afrika till Stora Syrtenviken. Rikets hufvudstad var Konstantinopel l. Bysans. Trots delningen betraktades Romerska riket ännu länge teoretiskt såsom ett (<i>commune imperium divisis tantum sedibus</i>), och efter Vestromerska rikets fall, 476, ansågos kejsarna i Konstantinopel såsom legitima herskare öfver hela den gamla romersk-grekiska kulturverlden. Detta betraktelsesätt var så djupt rotadt, att äfven de germanska folkvandringsmonarkiernas höfdingar i början uppträdde såsom kejsarens i Konstantinopel ställföreträdare. Idén af rikets universalitet och enhet utdog aldrig fullt i Vesterlandet, lika litet som anspråket att representera detsamma hos hofvet i Bysans, men efter förstörelsen af Justinianus' restaurationsarbete uti Italien och hela sydöstra riksdelens definitiva eröfring af muhammedanerna upphörde småningom de romerska verldsrikestraditionerna att spela någon egentlig rol i de bysantinske statsmännens praktiska politik. I stället utvecklades Östromerska riket till en alltmer specifikt grekisk medeltidsstat, som med omformande af de antika traditionerna utbildade ett egendomligt och rikt kulturlif (bysantinismen i konst och literatur), en särskild grekisk-katolsk kyrka och en utomordentligt fast politisk 
page_number=393, index= - Östromerska riket (Öst-Rom, Bysantinska l. Grekiska kejsaredömet) 
organisation, hvars strängt centraliserade ämbetsmannaförvaltning, väl ordnade här- och finansväsende samt fina och sega diplomati i många århundraden blef vida öfverlägsen de vesterländska folken (de s. k. latinarna) och förmådde återkasta alla slaviska, semitiska och turkiska folkstammars krigiska anlopp eller upptaga och assimilera de främmande folkelement, som i massa trängde in på Balkanhalfön och i Mindre Asien. 
<i>Perioden 395–718</i> är tiden för Östromerska rikets öfvergång till bysantinsk stat. De förste kejsarna efter Theodosius voro svaga och medelmåttigt begåfvade personer, hvilka egentligen tjenade såsom kejserlig sanktionsapparat åt de verklige regenterna, djerfva germanska kriigarehöfdingar, sluga eunuker eller kejsarefamiljens hersklystna damer. Efter Theodosius' son Arcadius (395–408) följde dennes son Theodosius II (d. 450), ledd af sin begåfvade syster Pulcheria, som efter hans död upphöjde till kejsare och gemål en gammal förtjent krigare Marcianus (d. 457). Den mäktige alanske generalen Aspar utropade efter Marcianus till kejsare sin f. d. intendent, en krigstribun af tracisk börd, Leo I (457–474), och herskade under dennes namn, till dess Leo befriade sig från sin herre genom Aspars mord, 471. Leo efterträddes af sin dotterson Leo II (474), hvilken efter några månader dog och lemnade tronen åt sin fader och medregent, isauriern Zeno (474–491). Zenos enka, Ariadne, upphöjde en underordnad hoftjensteman, Anastasius (d. 518). Under hela denna tid beherskades rikets yttre ställning af förhållandet till ny-persiska riket i ö. och folkvandringens stormar i n. och v. Konstantinopels starka och skyddade läge, ytterligare stärkt genom den storartade skanskedja, som under Anastasius' regering började byggas några mil v. och n. om hufvudstaden till skydd mot härjningar från landsidan, samt hofvets guld och sluga diplomati, som ständigt visste att afleda de påträngande germanerna och hunnerna åt v., bevarade den östromerska staten tämligen oskadd, under det Vest-Rom föll i spillror. Rikets inre politik uppgick väsentligen i fåfänga försök att göra slut på de häftiga teologiska tvister, som i vida högre grad än de rent politiska problemen upprörde såväl den stora massans som hofvets lidelser. Gent emot nestorianer och monofysiter fastställde kyrkomötet i Chalcedon 451 den ortodoxa formuleringen af förhållandet mellan Kristi båda naturer, men striden fortfor och föranledde under de följande svaga regeringarna flere formliga uppror. — En kraftigare hållning antog den östromerska politiken med Justinus I (518–527), en illyrisk bonde af slavisk härkomst, som genom begåfning och energi arbetat sig upp till senator och chef för kejserliga lifvakten och efter Anastasius' död utropades till kejsare af armén och folket. Han efterträddes af sin systerson, likaså af slavisk börd, Justinianus I (527–565). Denne sökte att återställa det gamla romerska kejsaredömet i dess fulla omfång och möttes i denna sträfvan af den underkurvade katolska befolkningens hat mot sina arianska herrar, östgoter, vestgoter och vandaler. Den skicklige fältherren Belisarius störtade vandalernas rike i norra Afrika 533–534 och började eröfringen af östgotariket uti Italien, fullbordad af Narses 553. Äfven sydöstra och södra Spaniens kuststäder föllo i Justinianus' händer genom hans inblandning i vestgoternas inre strider. Justinianus' storartade politik var emellertid ett öfverspännande af rikets militära och finansiella krafter, ty samtidigt måste han köpa fred genom tribut åt persernas konung, och under hans tid började de slaviska, bulgariska och avariska folkens anlopp mot Donaugränsen och ständiga infall under vilda härjningar ända till Konstantinopels murar och långt ned på Peloponnesos. Utarbetandet genom Tribonianus af det stora lagverket <i>Corpus juris</i> (se Romersk rätt, sp. 1391–92) sammanfattade och bevarade åt efterverlden den romerska rätten. Silkesodlingens införande lade grunden till en synnerligen rik sidenindustri, särskildt i det egentliga Grekland. Hufvudstadens smyckande med kyrkor och palats (särskildt Sofia-kyrkan) utbildade den bysantinska arkitekturstilen. Justinus och Justinianus gjorde ortodoxien till en statsmaxim; sekterna förföljdes strängt, qvarlefvorna af hedendomen utrotades, och den antika bildningen fick dödsstöten genom stängandet af universitetet i Athen. Redan under Justinianus' systerson och efterträdare, Justinus II (565–578), började förstörelsen af hans politiska restaurationsverk, då langobarderna inbröto i Italien, 568. Såväl Justinus II som hans efterträdare, de duglige krigarna Tiberius II (d. 582) och dennes måg Mauritius (582–602), hade för mycket att göra med försvaret mot perserna och bevarandet af Donaugränsen för att kunna försvara Italien, der kejsaren inom kort egde endast spridda besittningar: exarkatet i Ravenna (Romagna), Pentapolis (kusten från Rimini till Ancona), Rom med område, större delen af södra Italien och öarna, Istrien och Venezia samt (till 640) Genua med område. Ett militäruppror störtade Mauritius, som upprätthållit sträng disciplin och ansträngt de militära krafterna till det yttersta, och armén utropade den oduglige centurionen Fokas (602–610) till kejsare. Under det Fokas genom vansinnig grymhet sökte hålla sig qvar vid makten och genom skymflig tribut köpte fred af avarerna, fingo langobarderna utbreda sig i mellersta och södra Italien och perserna eröfra en del af Mindre Asien. Ståthållaren i Afrika, Herakleios, trädde äntligen i förbindelse med de missnöjde i Konstantinopel, utropade sin son Herakleios (610–641) till kejsare och afsände honom med en flotta till hufvudstaden, der de medsammansvurne strypte Fokas och öppnade portarna för den nye herskaren. Rikets olyckor fortforo trots tronskiftet. Perserna eröfrade Syrien och Palestina, Egypten och nästan hela Mindre Asien; avarerna plundrade ända till Konstantinopels förstäder. Besittningarna i Spanien gingo förlorade; och omkr. 620 började den definitiva slaviseringen af Balkanhalfön, då kroater och serber för alltid slogo sig ned i de nordvestra delarna. Endast i några kuststäder och på öarna bibehöll sig 
page_number=394, index= - Östromerska riket (Öst-Rom, Bysantinska l. Grekiska kejsaredömet) 
romansk befolkning, som regerades å kejsarens vägnar af en »strateg» i Jadera (Zara). Ställningen var så förtviflad, att Herakleios ett ögonblick var betänkt på att öfvergifva Konstantinopel och förlägga regeringens säte till Kartago. Äntligen beslöt han, efter omfattande förberedelser och stödd af en uppflammande religiös hänförelse, att upptaga en kamp på lif och död med perserna. Från 622 till 628 krossade han sasanidernas makt under väldiga strider och framtvang en fred, som återställde alla deras eröfringar. De följande åren använde Herakleios till att återupprätta här, finanser och förvaltning och till fåfänga försök att å nyo sammansmälta de återvunna riksdelarna med riket. De religiösa förföljelserna från Justinus I hade framkallat djupa motsatser mellan de olika folken inom Östromerska kejsaredömet. Under det nestorianerna funnit skydd och organiserat sig under sasanidernas spira, hade monofysitismen vunnit stort insteg i Egypten och Syrien och förbundit sig med en aldrig utplånad, under skilsmässan stärkt nationel opposition mot grekerna, särskildt hos de semitiska folklagren. På inrådan af den syriske presten Athanasius sökte Herakleios finna en förmedlande formel mellan ortodoxien och monofysitismen och proklamerade 630 läran att hos Kristus finnas två naturer, ehuru blott en vilja (»monoteletismen»), men åstadkom dermed blott nya strider och en ny sekt. Han fick upplefva muhammedanismens begynnande segertåg. 635–640 störtade araberna Roms gamle arffiende, det ny-persiska riket, och samtidigt föllo i deras händer Palestina och Syrien intill Taurus. År 639 började de Egyptens eröfring, som fullbordades straxt efter Herakleios' död genom intagandet af den blomstrande hellenistiska kulturstaden Alexandria 641. Herakleios följdes af en rad obetydliga herskare: sönerna Konstantin III (d. 641) och Herakleonas (störtad s. å.); Konstantins son Konstans II, en sträng och krigisk herskare, ifrig monotelet, mördad 668; hans son Konstantin IV Pogonatos (d. 685), under hvilken monoteletismen fördömdes på kyrkomötet i Konstantinopel 681; dennes son Justinianus II Rhinotmetos (så kallad, emedan hans näsa afskars vid revolutionen 695), en grym tyrann, störtad 695 af fältherren Leontius, i sin ordning störtad 697 genom ett militäruppror, som förde den duglige generalen Tiberius III till makten. Med bulgarisk hjelp lyckades Justinianus II återtaga tronen 705 och rasade likt ett vilddjur, till dess ett arméuppror för alltid störtade Herakleios' ätt, 711. Derpå följde Filippikos till 713, hvarpå senaten med folkets samtycke upphöjde en aktad minister, Anastasius II, hvilken redan 716 måste nedlägga kronan för ett uppror, ledt af generalskattmästaren Theodosius III. Armén i Asien erkände icke Theodosius, utan utropade till kejsare den skicklige fältherren Leo Isauriern, hvilken marscherade mot Konstantinopel och gjorde slut på Theodosius' välde 717. Under denna inre anarki fortgingo de yttre förlusterna. Donaugränsen kunde ej längre försvaras mot slaver och bulgarer: 679 afträddes formligen Mesien (landskapet s. om Donau), och grunden lades till det mäktiga äldre bulgariska riket. Det blomstrande Kartagos fall och förstöring 698 gjorde slut på latinsk kultur och bysantinskt välde i norra Afrika; de arabiske krigarna härjade Kreta och öfriga grekiska öar och hotade Konstantinopel första gången 668–669, andra gången under den långvariga belägringen 672–678. Den tidigare muhammedanska eröfringens anlopp kulminerade äntligen i det stora angreppet mot Konstantinopel under Maslamas ledning 717–718, hvilket återkastades af Leo Isauriern. Belägringen lär hafva kostat araberna 2,600 krigsskepp och 140,000 man och bör jämföras med det nederlag (vid Poitiers, 732), som några år derefter hejdade muhammedanismens anlopp mot vestra Europa. Det var emellertid för alltid slut på alla restaurationsförsök i Justinianus' anda, och riket hade vunnit sin ungefärliga geografiska begränsning för framtiden. Det omfattade vid periodensslut Balkanhalfön s. om Balkan, Mindre Asien, öarna och de spridda besittningarna uti Italien. Samtidigt med den definitiva ombildningen af rikets yttre gestaltning pågick äfven dess inre förvandling till bysantinsk stat med afklädande af den romerska karakteren. Redan från kejsar Mauritius användes grekiskan i stället för latinet såsom officielt språk i lagar, förordningar och öfriga statsakter. Under Herakleios började inskrifter på medaljer och mynt affattas på grekiska (på mynt funnos dock tidigare exempel). Grekiska blef kommandospråk i armén, och under det följande århundradet fortgick en ombildning af latinska titlar till grekiska: namnen <i>basilevs</i> och <i>autokrator</i> uttränga de gamla kejsaretitlarna, titeln <i>strateg</i> träder i stället för <i>comes</i> och <i>dux</i> o. s. v. Under Justinianus börjades en omfattande förvaltningsreform, som synes afslutad och fullbordad först under Leo Isauriern, och som i stället för det diokletiansk-konstantinska förvaltningssystemet med en dubbel hierarki af samordnade civila och militära ämbetsmän i mångfaldiga grader införde en enklare och kraftigare militärförvaltning. Den högsta civila och militära myndigheten i hvarje provins (<i>thema,</i> äfven benämning på härafdelningen i provinsen) förenades hos »strategen», direkt sorterande under kronan, med legater l. »turmarcher» såsom underordnade civila och militära ämbetsmän; för provinsens finansförvaltning och troligen äfven högsta civiljurisdiktion fanns en »protonotar», som direkt lydde under centralregeringen, och i gränsprovinserna funnos särskilda kommendanter, »kleisurarcher». 
<i>Perioden 718–1056</i> är den typiskt bysantinska tiden. Konstantinopel beherskar efter de stora provinshufvudstäderna Antiochias, Alexandrias och Kartagos fall i vida högre grad än förr rikets politiska och andliga lif. Kejsaredömet utgör en kraftig absolutism, som alltmer samlar rikets ekonomiska och militära krafter i monarkens hand. Bysantinernas mäktigt organiserade stat spelar under denna period den verldshistoriska rollen af kristenhetens värn i ö. mot muhammedanismen och af de slaviska folkens stora missions- och civilisationsanstalt. 
page_number=395, index= - Östromerska riket (Öst-Rom, Bysantinska l. Grekiska kejsaredömet) 
Gent emot den latinska kristenheten utbildar sig både i religiöst, politiskt och merkantilt afseende en allt bestämdare motsats. Leo III Isauriern (717–741), arabernas store besegrare, var en utomordentligt kraftig regent och organisatör. Han upprättade en duglig och stark armé; den berömda segern vid Akroïnon i Frygien 740 bröt kalifatets militäriska kraft till abassidernas dagar. Leo höll noga kontroll öfver ämbetsmännen och vård om samfärdseln, hvilket gaf den nya dynastien en ovanligt fast ställning hos armén, byråkratien och den handels- och industriidkande befolkningen. Särskildt sökte Leo såsom underlag för arméförvaltningen förbättra och ordna finansförvaltningen. Kejserliga finansämbetsmän öfvertogo den befattning, som förut städernas myndigheter haft med skatternas upptagande. Bysantinska kejsaredömet var under denna period näst det arabiska kalifatet i dess tidigare dagar verldens förnämsta penningmakt. Konstantinopel var tidens största handelsmetropol, öfver hvilken den stora handelsvägen mellan Europa och Asien gick fram. Ensamt från denna stad lär kronan i tullar m. m. uppburit 110 mill. francs (nuv. myntvärde) årligen, och samtliga rikets inkomster vid periodens slut hafva beräknats till öfver 650 mill. Leos regeringssystem upprätthölls af hans son Konstantin V Kopronymos (741–775), lika kraftig som fadern, men våldsammare. Leo III väckte den följdrika bildstriden, som genom grekiska folkets gamla benägenhet för teologiskt partiväsende och förbindelsen med en mängd andra motsatser inom bysantinska samhället utvecklades till en fanatisk kamp, som djupt ingripit i statens innersta. Angreppet på bilddyrkan utgick från sträfvandet att motarbeta den tilltagande vidskepelse, som fann sitt uttryck bl. a. i relik-, bild- och helgondyrkan. Men härtill kom äfven det politiska motivet att blidka den semitiska befolkningens (i muhammedanismen starkt uttryckta) hat mot alla religiösa bilder. Ett af senaten gilladt dekret 726 förbjöd bildernas tillbedjan och föreskref deras uppsättande så högt i kyrkorna, att de ej kunde vidröras. Ett uppror föranledde ett nytt dekret, som påbjöd aflägsnandet af alla bilder från kyrkor och heliga ställen och deras öfverstrykande med färg på väggmålningarna. Dermed var striden mellan <i>ikonoklaster</i> (bildstormare) och <i>ikonoduler,</i> (bilddyrkare) i full gång. I spetsen för de förre stodo byråkratien och armén, en god del af det högre kleresiet och öfver hufvud den intelligentare bysantinska verlden samt den semitiska och armeniska befolkningen i östra delen af Mindre Asien. Bilddyrkarnas skara var den stora massan, särskildt i det egentliga Grekland, der bildstormen stötte emot den från antiken ärfda beundran för plastisk konst. I spetsen gick munkpresterskapet (särskildt må nämnas den berömde teologen Johannes Chrysorrhoas af Damaskus, d. 760 i klostret Saba vid Jerusalem), den högre qvinliga verlden ända upp till kejsarefamiljens damer och — väl mest af politiska motiv — påfven i Rom. Under Konstantin V tilltog striden i bitterhet. Kejsaren sökte träffa bilddyrkarna genom indragning af kloster och förföljelse af munkarna; konst och lärda studier förföllo (högskolan i Konstantinopel med munkar såsom professorer indrogs). Konstantin genomdref slutligen på ett allmänt koncilium i Konstantinopel 754, der dock Rom ej var representeradt, de s. k. Hierionbesluten (efter ett slott beläget på den asiatiska kusten midtemot hufvudstaden), som fördömde all form af bilddyrkan och förbjöd tillverkandet af kyrkliga skulpturverk och bilder. Striden nådde sin höjd i en sammansvärjning mot Konstantins lif 766, som blodigt straffades, föranledde patriarkens afsättning m. m. Konstantins son, Leo IV (775–780), intog en mildare hållning, och dennes enka, Irene (af en förnäm athensk familj), förmyndare för sin son Konstantin VI (780–797) och ifrig bilddyrkare, förde ikonodulerna till seger på det af munkar beherskade kyrkomötet i Nicaea 787, der äfven Roms legater voro tillstädes och Hierionbesluten fördömdes. Irene tvangs af en soldatresning 790 att lemna makten åt sin son, den tappre och verksamme, men okloke och trolöse Konstantin. Redan 797 lyckades den demoniskt hersklystna Irene att störta och blända sin egen son och sjelf gripa regeringen, till dess en palatsrevolution 802 förde den i religiöst afseende tolerante storskattmästaren Nikeforos I på tronen. Han stupade i strid mot bulgarerna 811. Hans son Staurakios måste träda tillbaka för sin svåger Mikael I Rhangabes (811–813), ifrig ortodox och synnerligen frikostig mot kyrkan. Mikael led svåra nederlag mot bulgarerna under den förfärlige Krum, som härjade ända till Konstantinopel, och armén utropade derför 813 den skicklige armeniske fältherren Leo V (813-820) till kejsare. Den kraftfulle Leo följde arméns önskan, då han 815 återupplifvade den slocknande bildstriden och lät en ny synod i Konstantinopel förnya Hierionbesluten. En palatsrevolution förde 820 till tronen en för uppror till döden dömd general, hvars afrättning uppskjutits till följd af julhelgen. Mikael II Psellos (»den stammande», 820–829) intog en tolerantare hållning, men fortsatte företrädarens kraftiga politik för öfrigt. Mikaels son Theofilos (829–842) var en af bysantinernas mest begåfvade och bildade kejsare. Hans uppfostrare och rådgifvare var den lärde patriarken Joannes Hylilas. Theofilos är känd för sin stränga rättvisa; han lät afrätta Leo V:s mördare, som fört hans egen ätt på tronen. Han var ifrig ikonoklast, men bildstriden hade i detta sista skede ingalunda samma våldsamma karakter som under Konstantin V:s dagar. Stridsfrågan beherskade ej sinnena till samma grad som förr; det högre presterskapet och den officiella verlden ändrade smidigt ståndpunkt efter hofvets skiftande kyrkopolitik, under det ingen egentlig förföljelse oroade massan. Utan svårighet kunde Theofilos' enka, Theodora, såsom regentinna för sin son Mikael III (842–867) omedelbart efter sin makes död å nyo och för alltid föra bilddyrkan till seger. Ett koncilium i Konstantinopel återställde Nicaeamötets beslut samt 
page_number=396, index= - Östromerska riket (Öst-Rom, Bysantinska l. Grekiska kejsaredömet) 
afsatte Joannes Hylilas och öfriga bildstormande biskopar, som ej vexlade hållning, och d. 19 Febr. 842 återuppsattes bilderna i Sofiakyrkan (»ortodoxiens fest», firad årligen af grekiska kyrkan). Bildstridens slut följdes af ett kraftigt uppblomstrande af grekisk konst och vetenskap. Theofilos uppmuntrade arkitektur, musik och konstindustri, och under den följande regeringen utmärkte sig i synnerhet Theodoras broder, den för öfrigt lättsinnige och utsväfvande prins Bardas, hvilken vid Mikael III:s myndighet 856 blef den ledande statsmannen, genom sitt nit för vetenskapen; han nyordnade skolväsendet och upprättade en rikt doterad verldslig högskola i Konstantinopel. Den grekiska kyrkans lyftning visade sig äfven i den begynnande storartade missionsverksamheten. Vid 700-talets midt hade i samband med en ödeläggande pest, som härjade de bysantinska landen 745–749, det slaviska folkelementet utbredt sig öfver hela Balkanhalfön och Peloponnesos, så att grekisk befolkning fanns qvar endast i städerna och kustorterna. Men de kejserliga vapnen i förening med en konseqvent, grekisk kolonisation och framförallt grekiska kyrkans nitiska verksamhet började redan från 800-talets midt att grecisera den invandrade slaviska befolkningen, så att efter två århundraden grekernas språk, kultur och religion å nyo fullständigt beherskade Peloponnesos och södra Balkanlanden. I midten af 9:de årh. inträdde bröderna Methodios' och Konstantins' (Kyrillos) glänsande verksamhet bland bulgarer, mährer och öfriga slaviska folk; i följande årh. vann grekiska kyrkan genom ryssarnas omvändelse större delen af östra Europa för bysantinsk kristendom och kultur. Bildstriden påskyndade brytningen med latinska kyrkan och påfvedömet. Då Gregorius III på en synod i Rom 732 fördömt bildstormen, svarade kejsar Leo med att lägga södra Italien och hela ärkestiftet Thessalonike (vestra och södra Balkanhalfön) under patriarkens i Konstantinopel jurisdiktion i stället för Roms. När sedan langobarderna eröfrade exarkatet och hotade Rom, gjorde bildstriden sitt till att påfvedömet sökte skydd hos frankerna. Pippins eröfring af Ravenna och Pentapolis och donation till den heliga stolen inskränkte bysantinernas makt till södra Italien och skapade en farlig politisk motsats mellan franker och bysantiner, hvilken ökades, då Karl den store eröfrade langobardernas rike och 800 återupplifvade den vestromerska kejsarevärdigheten. Påfvedömet vann genom alliansen med karolingerna i kraft och politisk sjelfständighet, under det bildstriden ytterligare nedtryckte grekiska patriarkatet under kronan. Den grekiska missionen korsades ofta af konkurrerande romersk propaganda, hvilket ökade motsatsen, till dess under prins Bardas den formliga konflikten utbröt, då den af Bardas afsatte patriarken Ignatios vädjade till Rom gent emot den af hofvet tillsatte Fotios, en universelt bildad och utomordentligt skicklig statsman. En synod i Rom afsatte och bannlyste Fotios 863, och denne svarade med att låta en synod i Konstantinopel 867 skärpa de dogmatiska och rituella skiljaktigheter, som småningom bildats mellan österländska och vesterländska kyrkan, till bestämdt formulerade, afvikande lärosatser (bland andra den, att den helige ande utgår endast af Fadern), hvarjämte naturligtvis den romerske påfven bannlystes och afsattes. Striden bilades af de macedonske regenterna till det yttre och hvilade i nära två århundraden. — Den oduglige och lastbare Mikael III, som 866 låtit mörda prins Bardas på ingifvelse af sin gunstling Basilios, hvilken derpå blef caesar och medregent, blef i sin ordning mördad af Basilios' agenter, hvarpå med Basilios I (867–886) den <i>macedonska ätten</i> (867–1028; utdöd på qvinnolinien 1056) besteg tronen. Basilios var född nära Adrianopel (i thema Macedonien) af en greciserad slavisk familj eller af en armenisk slägt och hade i hofvets tjenst stigit från stallknekt till de högsta riksämbeten. Han sökte genom sin regering försona de brott, som fört honom till makten, och var en ovanligt kraftig och begåfvad herskare, som å nyo återställde rikets under den föregående regeringen förfallna finanser och armé. Basilios' son Leo VI (»filosofen», 886–912) var en i hög grad teoretiskt bildad, men hänsynslös och despotisk regent. De båda förste basiliderna fulländade absolutismens från Theofilos begynnande utveckling till despotism, i det att den legislativa makten fullständigt kom i kejsarens hand och senaten, som förut medverkat dervid, nedsattes till blott förvaltningsråd, hvarjämte den municipala autonomien såväl som episkopatet förlorade all sjelfständighet gent emot kronan. Samtidigt fullbordades äfven den romerska rättens ombildning till grekisk-bysantinsk rätt — en nödvändig följd af latinska språkets fullständiga undanträngande ur det offentliga lifvet. Redan under Leo III offentliggjordes en af justitieministern Niketas sammanfattad civillagbok på grekiska, »ekloga». Från Theofilos återupptogs lagrevisionsarbetet och afslutades med den stora lagkodex, »basilika», som 887–893 i 60 böcker utfärdades såsom uteslutande giltig verldslig lagbok. Leos son Konstantin VII Porfyrogennetos (912–959) var en svag och mild karakter, hängifven studier och skriftställareverksamhet, hvaraf flere alster finnas qvar. Hans svärfader, Romanos I Lekapenos, utöfvade den verkliga makten såsom medregent från 920 till 944, då han genom sina söners intriger tvangs att gå i kloster; då äfven desse följande år störtades, tog Konstantin nominelt sjelf regeringen. Sonen Romanos II (959–963) efterlemnade två omyndiga söner, Basilios och Konstantin, under förmynderskap af hans hersklystna enka, Theofano. Under Leo VI:s och hans sons långa regeringar hade det äldre bulgariska riket under Simeon (d. 927) nått höjden af makt. Simeon hade tagit titeln »tsar» (= caesar) och »atitokrator» och upphöjt ärkebiskopen af Preslav till patriark. Bysantinska hofvet fann för godt köpa fred genom tribut; äfven af fatimidernas nybildade makt köptes fred. Rysk-skandinaviska vikingaflottor hemsökte rikets kuster med härjningar och hotade sjelfva Konstantinopel 907, 941 och flere gånger (se Vikingatåg, sp. 966). 
page_number=397, index= - Östromerska riket (Öst-Rom, Bysantinska l. Grekiska kejsaredömet) 
Först under Romanos II började en ny period af krigisk kraftutveckling, då en kejserlig fältherre, Nikeforos Fokas, 961 återeröfrade Kreta, hvarest andalusiska korsarer slagit sig ned redan 825 och härjat de grekiska kusterna. Efter Romanos' död vann Nikeforos II (963–969) kronan med Theofanos hand, gjorde slut på tributen till bulgarer och fatimider, återtog Cypern och en del af Syrien m. m. Nikeforos som var en sträng och pligttrogen herskare, mördades med sin gemåls vetskap på tillställning af en slägting, Johannes Tzimiskes (969–976), för öfrigt en duglig och populär regent, som fortsatte de krigiska framgångarna mot bulgarerna. Både Nikeforos och Tzimiskes hade respekterat de unge legitime prinsarnas rätt och betraktat sig såsom, medregenter och förmyndare. Den äldre af Romanos' söner, Basilios II (976–1025), som nu blef myndig, är bysantinernas väldigaste herskaregestalt, en jernhård kraft, uppgående i arbete för staten, obevekligt sträng och personligen asketisk, ända till likgiltighet mot vetenskap och konst, tvärt emot sin ätts traditioner. Den unge kejsaren hade först att stadga sin makt mot upproriska generaler och intriganta ministrar, och först 989 blef han fullt herre öfver sin stat. Derpå började den väldiga kampen mot bulgarerna, hvilkas tsar, Samuel (d. 1014), uppkallade till sin hjelp alla slaviska element på Balkanhalfön till en storartad nationel kamp mot det grekiska. Striden fördes med en oerhörd vildhet, till dess 1018 bulgarernas kraft efter förtvifladt motstånd bröts. Basilios' hårdhet förvärfvade honom namnet »bulgarslagtaren». Rikets gräns flyttades åter till Donau och Save. Serber och kroater hyllade kejsaren såsom vasaller; de bulgariske stormännen upptogos bland den bysantinska aristokratien. Den väldige herskaren, under hvilken bysantinska riket utvecklat sin största kraft, dog 1025 under förberedelsen till ett fälttåg mot Sicilien, der muhammedanska krigare redan 827 landstigit och från 902 fullständigt utdrifvit grekerna. Basilios' efterföljare förmådde ej förvalta hans arf. Den nyvunna Donaudalen blef aldrig genom konseqvent politik greciserad och införlifvad med riket, utan de slaviske bulgarerna blefvo en undertryckt och oupphörligen revolterande stam. I de öde distrikten började starkt sprida sig ett dittills till de otillgängliga bergstrakterna undanträngdt herdefolk, valakerna (se d. o.). Med Basilios' oduglige medregent och broder, Konstantin VIII, utdog basilidernas mansstam 1028, men den macedonska ätten hade till den grad förvärfvat karakter af legitim dynasti, att Konstantins döttrar bestämde öfver tronen. Den äldre, kejsarinnan Zoe (d. 1052), upphöjde till kejsare sin gemål, Romanos III (d. 1034). Efter honom äktade hon en ungkammartjenare, Mikael IV, hvilkens skicklige broder eunuken Johannes såsom minister styrde staten. Efter Mikaels död, 1041, adopterade Zoe hans unge systerson Mikael V Kalafates; men då denne tvingade den gamla kejsarinnan att gå i kloster, uppstod en revolution i Konstantinopel, hvilken störtade Mikael och hans sluge minister Johannes, hvarefter Zoe förmälde sig med en slägting, Konstantin IX Monomachos (1042–54). Hans död lemnade tronen åt den yngre af Konstantin VIII:s döttrar, kejsarinnan Theodora. Med henne utslocknade macedonska dynastien 1056. Tiden efter Basilios II till ättens utgång betecknar en betydelsefull förändring i bysantinska kejsaredömets inre och yttre ställning. I södra Italien grundades den norrnanniska makten i skarp motsats till bysantinerna; grefskapet Apuliens bildande 1042 satte de kejserliga besittningarna i stor fara, i synnerhet efter normannernas allians med påfvestolen, sedan 1053. Denna allians sammanhängde med den å nyo väckta tvisten mellan Rom och Bysans. Den intrigante patriarken Mikael Kerularios (Cerularius) förnyade 1053 fördömelsen af flere af latinska kyrkans lärosatser. Den påfliga kurians legater uttalade 1054 i Sofiakyrkan förbannelsen öfver Konstantinopels patriark och alla anhängare af grekisk ritus och dogmsystem; »den stora skismen» var fullbordad. I det inre pågick ända sedan 800-talet en ombildningsprocess af genomgripande social och politisk betydelse: uppkomsten af en ny aristokrati, stödd på oerhörda jordbesittningar, särskildt på Peloponnesos och i Mindre Asien. Redan vid Basilios II:s död voro de fleste stora ätter färdigbildade, som sedan följa bysantinska historien till dess slut: Dukas, Komnenos, Palaiologos, Melissenos, Angelos, Kantakuzenos m. fl. Det innebar en oerhörd fara för staten, i det aristokratien sträfvade att beherska kejsaredömet och utbildade partikularistiska tendenser, som till slut skulle spränga bysantinernas på sträng centralisation byggda statsväsende. Redan Theofilos hade sökt hämma bildandet af storgods; Konstantin VII försökte en reduktion af små gods (soldatgods), som aristokratien under hans regering förvärfvat. Basilios II gick ännu längre och återupplifvade den under romerska tiden brukliga, men småningom afskaffade solidariska ansvarigheten för skatterna inom hvarje skattedistrikt. Men efter Basilios' död fick aristokratien ohejdadt utvecklas. Romanos III upphäfde Basilios' skattelagar, och aristokratien än gynnades af hofvet, än otillbörligt tillbakasattes genom det från Konstantin VIII öfverhandtagande användandet af eunuker på statens högre militära och civila poster. 
<i>Perioden 1056–1204</i> betecknar bysantinska statens fortgående upplösning och undergång genom feodalismens segrande inträngande i det inre statslifvet och genom den under korstågsperioden till öppen konflikt växande fiendskapen med den latinska kristenheten, den franko-normanniska krigareadeln och de italienska handelsrepublikerna. Perioden inledes med aristokratiens segerrika uppror mot kronan, företrädd af den gamle senatorn Mikael VI Stratiotikos (1056–57), till hvilken den döende Theodora öfverlemnat basilidernas spira. Resningen utgick från Mindre Asien, der Isak I Komnenos (1057–59) utropades till kejsare. Mikael tvangs att nedlägga kronan. Isak Komnenos tillhörde den grekisk-asiatiska högadeln, var förmäld med den siste bulgariske konungens dotter och egde ofantliga besittningar i 
page_number=398, index= - Östromerska riket (Öst-Rom, Bysantinska l. Grekiska kejsaredömet) 
Paflagonien. Såväl han som hans broder och minister Johannes voro dugliga statsmän, fostrade under Basilios II:s eget förmynderskap. Redan 1059 öfverlemnade Isak kronan till följd af sjukdom åt den såsom ämbetsman skicklige, men såsom regent oduglige Konstantin X Dukas (1059–67). Konstantins enka, Eudokia Makrembolitissa, sökte såsom förmyndare för sina tre omyndiga söner ett stöd mot adeln i ett äktenskap med den unge och ädle krigaren Romanos IV Diogenes (1067–71), hvilken med kraft stred emot seldsjukernas farliga och nybildade makt i ö., till dess han genom förräderi råkade i fångenskap hos sultan Alp Arslan 1071. Ehuru han genast frigafs mot lösen, hade hans fiender begagnat tillfället att förklara den unge Mikael VII (1071–78) såsom myndig och tvungit Eudokia att gå i kloster. Den återvändande Romanos blef öfverväldigad, bländad och dödad. Mikaels usla regering förde bysantinernas rike nära fullständig undergång. 1071 föll Bari, grekernas sista besittning i Apulien, i Robert Guiscards händer. Mot uppror i Mindre Asien visste Mikael och hans minister Psellos intet annat råd än ett fördrag med den seldsjukiske höfdingen Sulejman 1074, hvarigenom kejsaren formligen afträdde en del områden i Mindre Asien. Derigenom uppkom riket Rum (eller Ikonium), som för alltid beröfvade bysantinerna Mindre Asiens inre provinser och hastigt utvidgades genom vexlande förbindelser med rivaliserande bysantinska tronpretendenter. Mikael VII störtades 1078 af Nikeforos III Botoniates (1078–81), hvilkens regering utgör en oaflåtlig kamp mot adliga motkejsare i alla delar af riket, till dess äntligen en revolution förde till makten Alexios I Komnenos (1081–1118), yngre son till Isaks broder Johannes. Alexios var en af sin tids störste statsmän, en outtröttligt verksam regent och duglig fältherre, i synnerhet framstående såsom slug och skicklig diplomat. Genom titlar och andra förmåner lyckades han lugna de rivaliserande adelspretendenterna, vann fred af seldsjukerna genom att bekräfta deras eröfringar, bl. a. Nicaea, som för en tid blef sultanatet Rums hufvudstad, och köpte den mäktiga handelsrepubliken Venezias bistånd genom det vigtiga fördrag 1082, som gaf venezianerna ett stort qvarter med egen jurisdiktion i Konstantinopel och rätt att fritt handla öfver hela riket — allt detta för att samla rikets krafter mot den öfverhängande fara, som låg i normannernas angrepp. 1081 gingo nämligen Robert Guiscard och hans son Boemund öfver till Epirus, eröfrade Dyrrachion och inträngde i Macedonien och Tes-salien. Endast genom att väcka uppror uti Italien och förbinda sig med kejsar Henrik IV i hans kamp mot påfven och normannerna kunde Alexios hejda angreppet. Robert Guiscards död, 1085, och den följande oenigheten mellan hans söner gjorde slut på faran, och Alexios återtog det förlorade. Derpå återställde och tryggade han rikets nordgräns mot de vilde petjenegerna, hvilkas makt för alltid krossades genom slaget vid Lebandon 1091. Alexios, som ensam var för svag mot de krigiske seldsjukerna, beslöt att begagna sig af den allmänna harm, som deras tryckande behandling af de kristne i Orienten väckt i Vesterlandet, och vände sig till påfven Urban II med bön om hjelp. Den bysantinska politiken möttes på ett oväntadt sätt af den religiöst ridderliga rörelsen i vestra Europa, och till stor oro för de bysantinske statsmännen, förde det första korstågets hänförelse en hel folkvandring öfver den grekiska statens land emot Palestina. Med utomordentlig slughet visste Alexios leda strömmen öfver bysantinska området utan alltför stora skador, men på samma gång bruka densamma till egen vinst. Korsfararna måste förbinda sig att öfverlemna alla eröfringar i Mindre Asien till kejsaren och svärja länsed för blifvande eröfringar i Syrien. Alexios vann också tillbaka Nicaea 1097 och en god del af riket Ikoniums land. Grekernas egoistiska och falska politik väckte emellertid en farlig antipati hos latinarna, som den fortgående beröringen mellan folken endast ökade. Alexios' misstänksamma fruktan för de vesterländske riddarna, särskildt den gamle motståndaren Boemund af Tarent, var icke ogrundad. Denne anlade ett eget välde i Antiochia, hvarifrån han i förening med Venezias handelsrival Pisa från 1099 genom öppet krig sökte utbreda sig på bysantinernas bekostnad. Boemund grep sig äfven an med samma plan, som det fjerde korstågets politici realiserade, då han 1107 förde en stor korshär, som hans svärfader, Filip I i Frankrike, gifvit honom emot de otrogne i Syrien, till Epirus för att i stället störta det grekiska kejsaredömet. Han blef emellertid besegrad af den vaksamme Alexios, och hans död (1111) befriade bysantinerna tills vidare från all fara. Samma år vann Alexios Pisa genom ett handelsfördrag, som medgaf pisanerna ungefär liknande förmåner med venezianerna. I den inre politiken sökte Alexios återgå till de äkta bysantinska statstraditionerna och så godt sig göra lät återställa basilidernas centraliserande despotism. Emot adeln sökte han stöd i den ortodoxa kyrkan genom att starkt gynna henne, en politik, som äfven de följande komnenerna följde. Alexios' kostsamma diplomati och många krig föranledde en ovanligt tryckande finansförvaltning, som bl. a. framträdde i myntförsämring i stor skala, äfven vid den för öfrigt från antiken synnerligen väl upprätthållna präglingen af guldmynt. Alexios' son Johannes II, Kalojohannes (1118–43), bysantinska kejsarelängdens ädlaste regent, var liksom fadern en utmärkt herskare, men mer öppen och fri från bigotteri. Med kraft häfdades och fortsattes restaurationsarbetet. Johannes lemnade en utmärkt här och fylld skattkammare åt sin son Manuel (1143–80). Denne förenade en bysantinsk kejsares omfattande literära och teologiska bildning och grundliga politiska uppfostran med frankisk ridderlighet och tapperhet. Både som diplomat och som fältherre var han dock underlägsen sina företrädare genom sin starka böjelse för fantastiska, gränslösa planer. Han lyckades undgå andra korstågets faror, ehuru i Ludvig VII:s här utanför Konstantinopel öppet talades om stadens stormning och Roger II af Neapel-Sicilien fann godt att samtidigt göra 
page_number=399, index= - Östromerska riket (Öst-Rom, Bysantinska l. Grekiska kejsaredömet) 
ett härjande infall i Grekland (grekiska sidenväfvare öfverförde till Italien silkesodling och sidenindustri). I vida högre grad än någon föregående kejsare sedan Justinianus inblandade Manuel sig i den vesterländska politiken, särskildt i Ungern och Italien. I förbund med påfven Alexander III i dennes kamp mot Fredrik Barbarossa sökte han realisera den ärelystna planen att erkännas såsom den ende legitime kejsaren och erbjöd sig att för detta pris ställa grekiska kyrkan under påfvestolen. Underhandlingarna strandade 1167 på påfliga kurians vägran att inlåta sig på en så vidtutseende plan som att kröna Manuel till Vesterlandets kejsare. Manuel gynnade starkt införandet af riddareväsendets kavalleri och stridssätt i bysantinska armén, tog vesterländska trupper i sin sold, anställde latinare i mängd i den bysantinska förvaltningen och anknöt flerfaldiga familjeförbindelser mellan sin ätt och vesterländska dynastier. I merkantilt afseende började italienarna öfverflygla de grekiske köpmännen inom riket; äfven Genua fick, 1155, liknande privilegier som Pisa och Venezia, och inom Konstantinopel funnos vid Manuels död 60,000 latinare. Fåfänga försök att emancipera sig från detta inflytande, såsom kriget med Venezia 1171–75, endast retade de mäktiga handelsstaterna. Kejsar Manuels egendomliga latiniserande politik väckte en så mycket större ovilja och förstämning hos bysantinerna, som grekisk nationalkänsla i högre grad än förut utbildats under denna period. Den tog sitt uttryck i en uppspirande diktning på folkspråket, nygrekiskan, och å andra sidan i en begynnande grekisk renaissance i literatur och konst, för hvilken kulturriktning de aristokratiska familjerna och kejsaredynastiens egna medlemmar (särskildt må nämnas den berömda författarinnan Anna Komnena, Alexios I:s dotter) gingo i spetsen. Den tog efter Manuels död ett annat uttryck i den fasaväckande massakern på hufvudstadens latinska befolkning i sammanhang med den revolution, som 1182 störtade Manuels frankiska enka, Maria af Antiochia, och skaffade makten åt hans kusin, den gamle prins Andronikos Komnenos, såsom regent för Manuels unge son Alexios II (1180–84). Prins Andronikos var en rikt begåfvad, men lättsinnig och samvetslös äfventyrare, som under opposition mot hofvet fört ett romantiskt och kringflackande lif, till dess han på gamla dagar återvändt och genom hycklad ömhet för grekisk ortodoxi och nationalitet samlat popularitet. En demonisk maktlystnad förvandlade nu den 70-årige gubben till en verklig blodhund, som genom afrättningar och mord sökte aflägsna alla misstänkta. Maria af Antiochia dömdes till döden 1183, och kejsar Alexios stryptes 1184. Såsom kejsare var Andronikos (1184–85) för öfrigt en kraftig regent, hvars absolutism bar en starkt demokratisk prägel. Aristokratiens hat gjorde redan början till rikets söndersprängande, då Isak Komnenos (på fädernet af ätten Dukas) 1184 lät utropa sig till sjelfständig kejsare på Cypern (han störtades af Richard Lejonhjerta 1191, hvarefter Cypern var latinsk riddarestat under ätten Lusignan till 1489). En annan flyende komnenisk prins tillkallade normannerna, som 1185 å nyo eröfrade Dyrrachion och under oerhörd grymhet sköflade rikets andra stad, Thessalonike. En revolution i Konstantinopel förde till makten en ny dynasti, det med komnenerna nära befryndade huset Angelos, 1185. Folkmassans mord på Andronikos tillhör bysantinska historiens hemskaste blodscener. Den svage och slösande Isak II Angelos (1185–95) störtades och bländades efter 10 års regering af sin äldre broder, den lika oduglige Alexios III (hvilken upptog namnet Komnenos). Dessa båda regeringar fullbordade den inre upplösningen. Normannerna återkastades väl från fasta landet, men Kefalonia och Zakynthos blefvo skilda från riket såsom normanniska länsstater. 1186 började det stora valakisk-bulgariska uppror, som under ledning af bröderna Asan, Peter och Johannes skapade det mäktiga ny-bulgariska riket, hvilket efter några år utsträckt sin makt till och med öfver norra Tracien ända till nedre Maritza. I Grekland och Mindre Asien utvecklades de förnämsta familjernas godskomplexer till hela provinser. De aflägsnare ståthållarna blefvo fullt okontrollerade furstar med så godt som ärftlig värdighet, och på Kreta synes formligt länsväsende hafva utbildats. Sådan var den inre ställningen, då äntligen allt det hat, som stridande religiösa, politiska och merkantila intressen under korstågsperioden alstrat mellan Vesterlandets folk och grekerna, urladdade sig i det s. k. fjerde korstågets angrepp mot Konstantinopel. Venezias sluga och egoistiska politik, ledd af den gamle dogen Enrico Dandolo, förmådde korsriddarna trots påfliga kurians protester att antaga ett anbud af den landsflyktige prins Alexios, den störtade Isaks son, att såsom hans hjelptrupper återupprätta faderns tron mot ofantliga penningbelöningar, hjelp mot de otrogne och grekiska kyrkans återförande under Rom. I Juni 1203 landade korshären vid Skutari midt emot Konstantinopel. Alexios III flydde. Den blinde Isak (1203–04) besteg å nyo tronen jämte sin son Alexios IV (1203–04); men blodiga sammandrabbningar mellan hufvudstadens bysantinska befolkning och de latinska hjelptrupperna samt omöjligheten ätt kunna utpressa de lofvade penningsummorna och än mer att förmå grekiska presterskapet till underkastelse under påfven föranledde efter några månader öppen brytning mellan Alexios och korshären, som för egen räkning började Konstantinopels belägring. En revolution i hufvudstaden störtade i Jan. 1204 den oduglige Alexios IV, hvilken stryptes. Isak dog under intrycket häraf. En aflägsen slägting, Alexios V Dukas (Murzuflos), utropades och organiserade ett förtvifladt motstånd. Den 12–13 April 1204 togs staden med storm. Alexios V flydde. Under det korshären inträngde i den brinnande staden, utropades i Sofiakyrkan till kejsare den tappre Teodor Laskaris, Alexios III:s måg, men endast för att på flykten medföra ytterligare ett anspråk. Den sköna och rika hufvudstaden 
page_number=400, index= - Östromerska riket (Öst-Rom, Bysantinska l. Grekiska kejsaredömet) 
undergick en förfärlig plundring, som för alltid förstörde en del af antikens konstskatter. Med Konstantinopels fall kan egentligen det gamla bysantinska kejsareriket för alltid anses fallet, ehuru på dess ruiner inom kort den grekiska reaktionen mot latinismen danade en mängd småstater med mer eller mindre legitima anspråk att betraktas såsom Öst-Roms verkliga arftagare. 
<i>Perioden 1204–1453</i> utmärkes af det gamla bysantinska statsområdets omgestaltning till ett helt system af sjelfständiga och rivaliserande stater: frankisk-italienska feodalvälden och venezianska eller genuesiska kolonier, nationelt grekiska kejsaredömen och mäktiga slaviska monarkier, albanesiska furstendömen och turkiska krigarestater. Balkanhalföns åldriga kulturland företer ett rikt och brokigt lif under vexlande kamp mellan latinsk bildning och religion samt bysantinsk-slavisk och muhammedansk-asiatisk, till dess osmanernas mäktiga krigarestam genom eröfringen af den starka militäriska centralställningen vid Bosporen för århundraden stadgar sitt välde öfver sydöstra Europa. — Den segrande korsriddarehären hade varit för svag för att dana en lifskraftig stat; äfven militäriskt har den blott småningom och endast till en del kunnat genomföra eröfringen. Af hufvudstaden med Tracien (för såvidt det ej var bulgariskt) och nordvestra kanten af Mindre Asiens kustland bildades det latinska kejsaredömet Romanien, till hvars kejsare korsriddarna valde den unge grefve Balduin af Flandern. Under dess suveränitet inrättades efter hand konungariket Thessalonike, omfattande större delen af Macedonien och Tessalien, af markgrefve Bonifacio af Monferrato, hertigdömet Athen (Attika och Beotien) af riddaren Otto de la Roche, furstendömet Achaia (Peloponnesos) af Gottfried af Villehardouin och bland Egeiska hafvets öar hertigdömet Naxos af venezianen Marco Sanudo. Af dessa stater lyckades de tre sistnämnda erhålla en ganska solid ställning och uppnå för en tid ett blomstrande tillstånd med en egendomlig blandning af latinsk och grekisk kultur. Kejsaredömet »Romanien» och konungariket Thessalonike vunno deremot aldrig någon fast politisk organisation; insättandet af en romersk-katolsk patriark och romerska biskopar samt de grekiska kyrkogodsens partiella sekularisering gjorde den kufvade grekiska befolkningen ytterligt oförsonlig och hätsk mot den nya ordningen. Bulgarernas af flyktande grekiska ädlingar tillkallade tsar, Johannes, krossade i slaget vid Adrianopel 1205 korsriddarnas rykte för oöfvervinnelighet, och kejsar Balduin I omkom i bulgarisk fångenskap. Hans tappre broder kejsar Henrik dog redan 1216, och dermed var det slut på latinska kejsaredömets expansiva kraft. Konungariket Thessalonike dukade redan 1222 under för den grekiska reaktionen, och kejsaredömet Romanien förde en tynande tillvaro under de obetydlige herskarna af ätten Courtenay: kejsar Henriks svåger Peter (d. 1217) och syster Jolanta (d. 1219), deras söner Robert (d. 1228) och Balduin II (till rikets undergång 1261). Endast Konstantinopels starka militäriska position och Venezias politik upprätthöllo under några decennier det ramlande riket. Republiken Venezia hade vid delningen af de bysantinska landen erhållit omfattande kuststräckor och de flesta öarna, hvarför dess doger i ett och ett halft sekel buro titeln »herskare öfver en fjerdedel och en åttondedel af hela Östromerska riket», men den mäktiga handelsstaten kunde endast till ringa del genomföra eröfringen häraf och nöjde sig med att småningom ringa under sitt omedelbara välde en del öar med Kreta (Kandia) och Eubea såsom hufrudorter, en mängd spridda hamnstäder på Peloponnesos och i Tracien samt ett utvidgadt område i Konstantinopel, der dess ståthållare l. »podestà» spelade en ledande rol i det latinska kejsaredömets politiska rådslag. De förnämsta grekiska stater, som bildades vid den allmänna upplösningen efter Konstantinopels fall, voro kejsaredömet Trabezon, grundadt af några prinsar af den komneniska ätten och omfattande den nordöstra kustremsan af Mindre Asien samt de grekiska kolonierna på Krim, despotatet Epirus under en sidogren af huset Angelos, hvars furstar efter konungariket Thessalonikes eröfring (1222) äfven upptogo kejsaretiteln, samt kejsaredömet Nicaea, bildadt af den flyende Teodor Laskaris. Riket Nicaea blef snart genom sina herskares storhet ett synnerligen blomstrande grekiskt rike, dit bysantinernas förnämste statsmän och lärde samlades. De kraftige och intelligente kejsarna Teodor I Laskaris (d. 1222), hans måg Johannes III Vatatzes (d. 1254) och dennes son Teodor II Laskaris (d. 1258) utsträckte rikets gränser öfver hela nordvestra delen af Mindre Asien ända ned till floden Meander, öfver en del af öarna och 1246 äfven öfver en stor del af Tracien och Macedonien med staden Thessalonike. Furstarna af huset Angelos tvungos att uppgifva kejsaretiteln och hylla kejsarna i Nicaea. 1261 lyckades äntligen Mikael VIII Palaiologos (1259–82), en tapper fältherre, som 1259 blifvit medkejsare och regent för Teodor II:s omyndige son Johannes IV Laskaris (1258–61), att genom öfverraskning bemäktiga sig Konstantinopel. Dermed var i samtidens ögon det bysantinska kejsaredömet återupprättadt. Äfven de komneniske kejsarna i Trabezon uppgåfvo 1282 titeln af östromerska kejsare till palaiologernas förmån. Den ärelystne Mikael VIII vågade efter Konstantinopels eröfring blända och undantränga sin myndling. Den nya dynastien (<i>palaiologernas</i> l. <i>paleologernas</i> ätt, 1259–1453) trädde i nära förbindelse med republiken Genua, som nu förvärfvade samma öfvermäktiga och privilegierade ställning i det grekiska kejsareriket som förut Venezia i det latinska. 
Med Konstantinopels eröfring 1261 var den grekiska reaktionens kraft förbi. På Peloponnesos lyckades visserligen kejsar Mikael fatta fast fot, och det grekiska ståthållaredömet Misithra derstädes blef en ganska blomstrande besittning, som utvidgade sig under ständig strid med de frankisk-italienske herskarna i 
page_number=401, index= - Östromerska riket (Öst-Rom, Bysantinska l. Grekiska kejsaredömet) 
furstendömet Achaia och deras arftagare, konungarna af Neapel, till dess omkr. 1430 hela halfön åter var grekisk, med undantag af de venezianska hamnstäderna. Men för öfrigt är grekiska kejsaredömets historia efter Mikaels död (1282) endast berättelsen om den grekiska nationalitetens långa politiska dödskamp, under hvilken den ej förmått framalstra en enda stor man, som kunnat ingifva dess gamla statsväsende ett nytt lif. Provinsernas systematiska utsugande och tillbakasättande för att rikta och försköna hufvudstaden ruinerade snart det välstånd, som huset Laskaris' intelligenta och omfattande omsorg för sitt rike framkallat, och arméns samt i synnerhet flottans förfall under Mikaels efterträdare ledde till oupphörligt styckande af restaurationskejsaredömets territoriella omfång. De paleologiske herskarna voro i regeln personligen begafvade och intresserade för vetenskap och konst, men såsom statsmän medelmåttiga, derjämte invecklade i oupphörliga familjetvister och en tid nära att undanträngas af ätten Kantakuzenos. Mikael VIII:s son Andronikos II (1282–1328) tvangs till abdikation af sin sonson Andronikos III (1328–41). Dennes son Johannes V (1341–91) var en tid undanträngd af sin medregent och förmyndare, Johannes VI Kantakuzenos, hvilken störtades 1354 (sonen Mattias Kantakuzenos uppträdde såsom Johannes V:s motkejsare, till dess äfven han, 1357, tvangs att nedlägga kronan), samt 1376–79 af sin son Andronikos IV, hvilkens son Johannes VII sedermera uppträdde såsom tronpretendent. Efter Johannes V:s död besteg hans yngre son Manuel II (1391–1425) tronen och följdes af sina söner Johannes VIII (1425–48) och den ridderlige Konstantin XI (1448–53), den siste grekiske kejsaren. Under den förra delen af 14:de årh. såg det ut, som om den slaviska nationaliteten under serbernas ledning skulle blifva Balkan-halföns herre. Miljutin (1275–1321) och än mer Stefan Dusjan (1331–55) utsträckte serbernas makt öfver stora sträckor af Tracien, Macedonien, Epirus och Tessalien, och Stefan Dusjan lät 1346 kröna sig till serbernas och grekernas kejsare, men efter hans död förföll serbernas stat. I stället började osmanernas rike utbreda sig, först i Mindre Asien, der efter Nicaeas förlust (1330) den grekiske kejsarens makt var slut (endast staden Filadelfia förblef, till 1390, grekernas besittning), derefter i Europa, hvarest prins Sulejman 1357 fattade fast fot och Murad I efter Adrianopels eröfring (1361) kunde upprätta den turkiska provinsen Rumili. Slaget på Kossovopolje 1389 bröt för alltid de sydslaviska folkens krafter. Kejsarna i Konstantinopel köpte sig en prekär fred genom att erkänna sig som sultanens tributpligtiga vasaller. Ett ögonblick såg det ut, som om äfven den osmanska makten skulle falla sönder, nämligen för mongolernas anfall. Slaget vid Angora 1402 upplöste fullständigt den unga staten i spillror, men redan 1413 hade Muhammed I å nyo samlat riket i sin hand, och efter Thessalonikes eröfring af osmanerna (1430) egde de paleologiske kejsarna ej mer af Mikael VIII:s arf än hufvudstaden med den omgifvande campagnan till några qvadratmils omfång, Peloponnesos och några öar. Den grekiska nationalitetens nedgång visade sig äfven i albanesernas kraftiga utbredning under senare hälften af 1300-talet i Epirus och det egentliga Grekland, äfvensom på Peloponnesos. Den åldriga grekisk-bysantinska kulturen förlorade alltmer sin lifskraft; den uppgick väsentligen i torra grammatiska studier och framförallt i teologiska och skolastiska spetsfundigheter, åt hvilka hågen mer än någonsin förut riktades. Rikets inre lif beherskades nära nog af den bittra kampen mellan de ortodoxe och unionisterna, hvilka endast i en anslutning till Vesterlandet och Rom sågo ett medel till räddning. Redan Mikael VIII hade 1274 på mötet i Lyon låtit sina sändebud erkänna påfvens supremati för att afvärja huset Anjous i Neapel hotande angrepp; och under den följande kampen mot turkarna återupptogo de grekiske statsmännen gång på gång underhandlingarna med påfliga kurian, under det folkmassan med växande fanatism höll fast vid sin gamla kyrkas alla rituella och dogmatiska egendomligheter såsom ett dyrbart nationelt arf, ju mer dess sjelfständiga politiska tillvaro gick under. Underhandlingarna med Rom nådde till en formlig uppgörelse, då Johannes VIII med ett lysande följe af andliga och verldsliga stormän på kyrkomötet i Florens 1439 undertecknade unionsakten mellan grekiska och romerska kyrkan. Hofvet och en del af de politiskt ledande kretsarna höllo fast vid unionen, ehuru den hjelp, som påfvemakten förmådde bereda, var ganska ringa, men massan fördref unionsvänliga prelater eller tvang dem att afsvärja. Ju närmare faran af Konstantinopels fall förestod, dess mer tilltog emigrationen af grekiska lärde till Vesterlandet. Manuel Chrysoloras (död 1415 såsom lärare i grekisk grammatik i Florens) gjorde början. Äntligen gjorde Muhammed II:s stormning af Konstantinopel (se d. o., sp. 1239) d. 29 Maj 1453 för alltid slut på det åldriga riket. 1456–58 följde eröfringen af det latinsk-grekiska hertigdömet Athen, 1460 af paleologernas välde på Peloponnesos, 1461 af komnenernas i Trabezon och derpå, i oafbruten kamp med Venezia och Genua, Johanniterna på Rhodos m. fl., den fullständiga underkastelsen af all grekisk nationalitet under osmanernas herravälde. Jfr Turkiet, sp. 996. 
De vigtigaste öfversigtsarbeten af bysantinska historien äro E. Gibbon: »History of the decline and fall of the roman empire» (1776–88), G. Finlay: »A history of Greece from its conquest by the romans to the present time» (1877), Le Beau: »Histoire du Bas-Empire» (1756–79), A. F. Gfrörer: »Byzantinische geschichte» (1872–74), G. F. Hertzberg: »Geschichte Griechenlands unter der herrschaft der römer» (1866–74), »Geschichte Griechenlands seit dem absterben des antiken lebens bis zur gegenwart» (1876–79) och »Geschichte der byzantiner und des osmanischen reiches» (i »Allgemeine geschichte», utg. af W. Oncken), K. Hopf: »Geschichte Griechenlands im mittelalter» (i »Encyclopedie», utg. 
page_number=402, index= - Östromerska riket (Öst-Rom, Bysantinska l. Grekiska kejsaredömet) - Öst-Rumilien, enligt Berlinkongressen 1878 en provins i Turkiet med administrativ sjelfstyrelse under en kristen guvernör, efter revolutionen i Sept. 1885 faktiskt förenad med Bulgarien under namnet Syd-Bulgarien 
af Ersch och Gruber), K. Paparrigopulos: »Helleniska folkets historia» (på nygrekiska; 2:dra uppl. 1886–87). L. S. 
<b>Öst-Rumilien,</b> enligt Berlinkongressen 1878 en provins i Turkiet med administrativ sjelfstyrelse under en kristen guvernör, efter revolutionen i Sept. 1885 faktiskt förenad med Bulgarien under namnet Syd-Bulgarien. Det gränsar i n. v. och n. till Bulgarien, i ö. till Svarta hafvet, i s. och s. v. till de turk. vilajeten Adrianopel och Saloniki. Arealen beräknas till 33,500 qvkm. Ö. är i sin helhet en bred dal, svagt kuperad, omgifven på alla sidor af höjder och bildande Maritzas och dess biflod Tundsjas öfre bäcken. Balkanbergen, hvilkas kam delvis bildar gräns mot Bulgarien, har åtskilliga toppar af mer än 2,000 m. höjd, såsom Vejen (2,200 m.), längst i n. v., Jumruktsjal (2,375 m.) och Schipkabergen, med det ryktbara passet (1,333 m.), samt de lägre Haidutzi-Tsjokar (1,097 m.), Kazan (1,046 m.) och Karnabat (834 m.). Der slutar kedjan med medelmåttiga kullar, som skäras af Deli-Kamtsjik, högerbiflod till Kamtsjik i Bulgarien, och återstoden af gränsen bildas af floden Tsjevte-Dere. Hela denna del af Balkankedjan saknar sidogrenar och inkräktar föga på Ö:s område, om man undantager de båda bergmassiven Sredna Gora (1,572 m.), mellan Topolnitza och Striema l. Giopsu, samt Tsjerna Gora (1,440 m.), ö. om Striema och skild från Balkan af den härliga Kasanlykdalen, men dessa äro snarare förberg än sidogrenar. Aitos Balkan och Emine Balkan nära Svarta hafvet äro åsar af endast 400–800 m. höjd. Vattendelaren i v. med höjder af ända till 1,272 m. (Kara Bair) förenar Balkan med Rhodope (Muss Ala, 2,930 m.), som jämte Despoto Dag och Kara Balkan (2,000 m.) bildar vestra delen af sydgränsen. Hufvudfloden är Maritza, som har sina källor längst i v. vid foten af Muss Ala, och flyter mot ö. s. ö., hvarunder den uppsamlar alla vattendrag i vestra och centrala delen af landet. Sedan floden lemnat Ö., upptager den vid Adrianopel Tundsja, Ö:s andra större flod, som upprinner på södra sidan af Balkan, på Rosalita Planina (1,877 m.) och vattnar den 70 km. långa Kasanlykdalen. Östra kusten har endast korta åar: Hadji-Dere, Aitos, som faller ut i Burgas viken, samt Kadjilar, Mandra och Fakih, som falla ut i Korfe-aestuariet s. om Burgas. Skyddadt för nordanvinden af Balkankedjan, har Ö. mycket mildare vintrar än Bulgarien och en rikare växtlighet. Sädesslagen, i synnerhet hvete och majs, lemna rik afkastning; ris går väl till i trakter med vattentillgång, såsom på slätten omkr. Filippopel. Vinrankan trifves godt och odlas i ganska stor utsträckning, och roskulturen ger upphof till landets mest utvecklade industrigren, beredning af rosenessence (1885 omkr. 1,375 kg. med ett värde af omkr. 850,000 kr.). Silkesodlingen har lidit betydlig inskränkning genom sjukdom på silkesmasken. Minerala skatter finnas, men något bergsbruk har knappt börjat. Ö. har 462 km. jernvägar. Hufvudlinien, genom Filippopel, är en del af den stora internationella jernvägen mellan Wien och Konstantinopel; från densamma utgår vid Trnova en linie förbi Jeni Sagra till Jamboli och Burgas (öppnad 1890), hvilken derigenom blifvit utförshamn för landets produkter. Enär Ö:s statistik sedan 1885 fullständigt uppgått i Bulgariens, är det omöjligt att uppgifva hur mycket som tillkommer hvartdera landet i handeln på utlandet. Man vet, att Ö. 1885 hade importerat utländska varor för omkr. 4,8 mill. kr. Exporten består mest af spanmål, rosenessence, hudar och skinn samt kokongsilke och något tobak, trävaror och vin. 
Befolkningen beräknades 1885 till omkr. 975,000 pers., deraf 681,700 grek.-katolska bulgarer, 200,000 turkar och muhammedanska bulgarer (s. k. pomaker), 53,000 greker, 27;200 zigenare, 7,000 judar, 2,000 armenier och 3,700 främlingar och angafs 1888 till 960,941 pers. Bulgarerna i Ö. äro mera civiliserade än i Bulgarien. Det mildare klimatet, den bördigare jorden, lättare förbindelser med utlandet och en intimare beröring med de intelligente grekerna bidraga till detta deras företräde framför sina bröder på andra sidan Balkan. Välmågan och allmänbildningen äro mera utbredda än i Bulgarien, och då detta senare konstituerades till autonomt furstendöme, var det af Ö. som det lånade en del af sina första ämbetsmän. Bulgarerna äro hufvudsakligen jordbrukare. Turkarnas antal minskas årligen genom utflyttning. Grekerna finnas nästan endast i städerna, der de flerestädes bilda majoritet; de egna sig i synnerhet åt handels- och bankaffärer. — Administrativt indelas Ö. l., såsom det nu officielt kallas, Syd-Bulgarien, i 6 distrikt: Filippopel l. Plovdiv, med landets hulvudstad, Filippopel, Tatar-Bazardsjik, Stara Zagora (Turk. Eski Zagra), Haskovo l. Chasköi, Slivno och Burgas. Budgeten har sammansmält med Bulgariens, och denna sammansmältning är genomförd äfven på andra områden: rättsväsende, administration och militärväsende äro likartade i båda landsdelarna. 
Historien sammanfaller med det öfriga Bulgariens. Ö. var särskildt i Maj 1876 skådeplats för turkarnas grymheter och hölls besatt af ryska trupper från Jan. 1878 till sommaren 1879. I Maj 1879 valdes Al. Vogorides (Aleko Pasja) med stormakternas samtycke till turkisk generalguvernör på 5 år, och i Nov. s. å. öppnades den första provinsförsamlingen i Ö. Turkiets rätt att inlägga garnison i fästningarna blef för tillfället uppgifven för att icke framkalla oroligheter, och Ö:s tribut till sultanen (240,000 lei) kunde af finansiella skäl icke utbetalas. Vogorides låg ständigt i strid med den ryske generalkonsuln Krebel, emedan han icke ville underordna de bulgariska intressena under Rysslands. 1883 afbröt han t. o. med all förbindelse, tills Krebel blef hemkallad. Vid femårsperiodens slut motsatte Ryssland sig derför förnyelsen af Vogorides' mandat, och i Maj 1884 efterträddes han såsom generalguvernör af chefen för justitiedepartementet Gabr. Chrestović (Gavril pascha). Men redan i Sept. 1885 blef han afsatt genom en oblodig revolution i Filippopel; en provisorisk regering öfvertog förvaltningen samt proklamerade Ö:s och 
page_number=403, index= - Öst-Rumilien, enligt Berlinkongressen 1878 en provins i Turkiet med administrativ sjelfstyrelse under en kristen guvernör, efter revolutionen i Sept. 1885 faktiskt förenad med Bulgarien under namnet Syd-Bulgarien - Öst-Ryssland. Se Ryssland, sp. 175 - Öst-turkar och Öst-Turkestan. Se Turkar och Turkestan - Östuna, socken i Stockholms län - Ötinger. Se Oetinger - Öttingen. Se Oettingen - Öttinger. Se Oettinger - Öttum, socken i Skaraborgs län - Ötzthal. Se Oetzthal - Öved (Gammalsv. Övith), socken i Malmöhus län - Övedskloster, gods i Malmöhus län - Övind Finnsson. Se Eyvind Skáldaspillir - Öxabäck, socken i Elfsborgs län - Öxnebjerg, backe på Fyen - Öxnevalla, socken i Elfsborgs län - Öynhausen. Se Oeynhausen 
Bulgariens förening under furst Alexander. Stormakterna med undantag af England förklarade sig mot denna kränkning af Berlinfördraget, men sändebudskonferenserna i Konstantinopel blefvo utan resultat. Efter det korta, men för bulgarerna ärofulla kriget med Serbien, som slutades genom freden i Bukarest d. 3 Mars 1886, gaf sultanen sitt samtycke till att utnämna fursten af Bulgarien (men utan att nämna furst Alexanders namn) till generalguvernör öfver Ö. för 5 år i sender, och detta bekräftades af stormakterna genom Konstantinopelsprotokollet d. 5 April. 
<b>Öst-Ryssland.</b> Se Ryssland, sp. 175. 
<b>Öst-turkar</b> och Öst-Turkestan. Se Turkar och Turkestan. 
<b>Östuna,</b> socken i Stockholms län, Långhundra härad. Areal 4,897 har. 925 innev. (1892). Annex till Lagga, Upsala stift, Vaksala kontrakt. 
<b>Ötinger.</b> Se Oetinger. 
<b>Öttingen.</b> Se Oettingen. 
<b>Öttinger.</b> Se Oettinger. 
<b>Öttum,</b> socken i Skaraborgs län, Skånings härad. Areal 2,105 har. 682 innev. (1892). Annex till Jung, Skara stift, Barne kontrakt. 
<b>Ötzthal.</b> Se Oetzthal. 
<b>Öved</b> (Gammalsv. <i>Övith</i>), socken i Malmöhus län, Färs härad. Areal 3,606 har. 1,162 innev. (1892). Ö. utgör ett till innehafvaren af Övedskloster patronelt pastorat, Lunds stift, Färs kontrakt. I äldre tider bildade en del af Ö., nämligen Skartofta, egen socken. 
<b>Övedskloster,</b> gods i Malmöhus län, Öveds socken, med underlydande i Vombs, Brandstads, S. Asums, Ilstorps, Björka, Östraby och Harlösa socknar tillsammans enl. taxeringslängderna 39,1516 mtl (enligt 5-årsberättelserna 39,061 mtl), taxerade till 3,268,900 kr. (1892), deraf Övedsklosters säteri, 4 mtl, 319,300 kr. Detta ligger omkr. 6 km. från Bjersjöladugårds station på Ystad–Eslöfsbanan, Ö. om Vombsjön, omgifvet af stor park och trädgård med springvatten och kanaler. Slottet, uppfördt af Hans Ramel i fransk rococostil efter ritning af Hårleman, utgöres af en 2–3-vånings hufvudbyggnad med två korta flyglar samt å hvardera sidan af gårdsplanen tvänne paviljonger. Ö. (<i>Övith</i>) var under medeltiden ett munkkloster, anlagdt vid 1100-talets midt af munkar från Prémontré, och låg då på en ö vid östra stranden af Vombsjön samt kallades, emedan det var helgadt den heliga trefaldigheten, <i>Insula S:tae trinitatis</i> (heliga trefaldighetsön). Vid reformationen sekulariserades klostret och dess egendomar; under de följande årtiondena blef det flere gånger förpantadt eller bortförlänadt. 1614 blef Ö. enskild mans egendom, i det Otto Lindenow tillbytte sig detsamma mot Hammar nära Kristianstad. Sonen Henrik Lindenow sålde gården 1666 till riksrådet Karl Maurits Lewenhaupt, och den egdes derefter af hans son Karl Gustaf, sonson Charles Emil och sonsons son Adam, hvilken 1753 sålde den till sin svåger öfverste Hans Ramel (f. 1724, d. 1799). Denne var på sin tid Skånes största jorddrott: genom arf eller köp egde han Hviderup, Löberöd, Vesterstad, Maltesholm, Sireköpinge, Övedskloster med Svansjö och Åsum, Tullesbo och Silfåkra. Han skötte sina egendomar med ovanlig energi, odlade, planterade, anlade vägar, byggde broar, kyrkor och slott samt uppförde på sina gods ekonomibyggnader af alla slag. 1766 stiftade han af Ö. med Svansjö och Asum jämte underlydande ett fideikommiss för sin slägt, och detta innehafves nu (1894) af stiftarens sonsons son f. d. ryttmästaren frih. Otto Ramel, som äfven är egare af Löberöd. I stället för Asum ingick Tullesbo 1858 i fideikommisset. 
<b>Övind Finnsson.</b> Se Eyvind Skáldaspillir. 
<b>Öxabäck,</b> socken i Elfsborgs län, Marks härad. Areal 9,084 har. 1,453 innev. (1892). Annex till Torestorp, Göteborgs stift, Marks och Bollebygds kontrakt. 
<b>Öxnebjerg,</b> backe på Fyen, 10 km. ö. om Assens, är bekant såsom platsen för det afgörande slaget d. 11 Juni 1535 i Grefvefejden (se d. o.), i hvilket danske konungen Kristian III:s härförare Johan Rantzau i grund slog Kristofers af Oldenburg trupper. Mer än tredjedelen af dessa togs till fånga, och båda anförarna, grefven af Hoya och förre ärkebiskopen i Upsala, dåv. biskopen i Fyens stift, Gustaf Trolle, sårades till döds. E. Ebg. 
<b>Öxnevalla,</b> socken i Elfsborgs län, Marks härad. Areal 4,797 har. 1,175 innev. (1892). Annex till Istorp, Göteborgs stift, Marks och Bollebygds kontrakt. 
<b>Öynhausen.</b> Se Oeynhausen. 
